  OCR:

  Библиотека святоотеческой литературы

  http://orthlib.ru

  сохранена орфография оригинала




БОЖЕСТВЕННАѦ ЛIТꙊРГÍА СВѦТА́ГѠ АПО́СТОЛА IА́КѠВА, БРА́ТА БО́ЖIѦ

  София, 1948



Входѧ́ Архiере́й во хра́мъ въ ма́нтiю не облачи́тсѧ, а прiи́мъ жезлъ то́кмѡ въ рꙋ́кꙋ безъ панꙋклíи (сꙋлка́) ста́нетъ предъ свѧты́ми двє́рьми поклони́всѧ три́жды къ восто́кѡмъ глаго́лѧ въ себѣ́ <((>Бо́же, очи́сти мѧ, грѣ́шнаго<))>! цѣлꙋ́етъ о́бразъ Хрiсто́въ и Богоро́дицы; та́же и еще́ три́жды поклони́всѧ къ восто́кѡмъ, покланѧ́етсѧ сослꙋжа́щымъ и наро́дꙋ, и вхо́дитъ во олта́рь ю́жными две́рьми. По обы́чаю поклони́всѧ свѧтѣ́й трапе́зѣ и цѣлова́въ ю, облача́ютъ єго́ дiа́кони ничто́же глаго́люще въ стiха́рь, єпiтрахи́ль, по́ѧсъ, нарꙋка́вницы, па́лицꙋ, фело́нь и вели́кiй омофо̀рiй (єгѡ́же не снима̀ютъ до конца́ лiтꙋргíи) безъ панагìи, ми́тры, орлецѡ́въ и архiере́йскихъ свѣ́щникѡвъ (дiки́рiѧ и трики́рiѧ). Облача́ютсѧ та̀кѡжде и вси сослꙋжа́щiи свѧще́нницы же и дiа́кони во своѧ́ си ихъ оде́жды. Еди́нъ отъ свѧще́нникѡвъ ꙋмы́въ рꙋ́ки и поклони́всѧ три́жды предъ жѐртвенникомъ, соверша́етъ проскоми́дiю ничто́же глаго́лѧ: изрѣ́зоваетъ свѧты́й А́гнецъ и полага́етъ на дíскосъ; влива́етъ въ свѧтꙋ́ю ча́шꙋ отъ вина́ вкꙋ́пѣ и воды́; та́же по обы́чаю Iерꙋсали́мскомꙋ сосꙋ́дѡвъ не покрыва́етъ, по обы́чаю же о́строва Закѵ́нѳа покрыва́етъ ѧ, ꙗ̀коже обы́чнѡ, кадѧ̀ пе́рвѣе звезди́цꙋ и покро́вы. А́ще же изво́литъ предстоѧ́тель, мо́жетъ соверши́ти проскоми́дiю обы́чнꙋю по чи́нꙋ Златоꙋ́стагѡ, то́кмѡ зри части́цꙋ девѧ́тꙋю въ че́сть и па́мѧть свѧта́гѡ апо́стола Iа́кѡва, Бра́та Бо́жiѧ, изѧ́ти. По проскоми́дiи свѧты́хъ дарѡ́въ, стоѧ́ предъ свѧто́ю трапе́зою заключе́нымъ єще́ кра́снымъ две́ремъ глаго́летъ  та́йнѡ моли́твꙋ сiю́ Архiере́й (а́ще ли же нѣсть Архiере́а, Iере́й):

Во мно́жествѣ грѣхѡ́въ осквернѐннагѡ да мѧ не ꙋничижи́ши, Влады́ко Го́споди Бо́же нашъ! Се бо пристꙋпи́хъ къ боже́ственномꙋ семꙋ́ и небе́сномꙋ та́инствꙋ Твоемꙋ́, не ꙗкѡ досто́инъ сый, но наТвою́ взира́ѧ благосты́ню испꙋща́юТи гласъ сей: Бо́же, ми́лостивъ бꙋ́ди мнѣ, грѣ́шномꙋ{Лук. 18:13.}! Согрѣши́хъ на не́бо и предъ Тобо́ю и нѣсмь досто́инъ{Сравни Лук. 15:18 и 21} воззрѣ́ти на свѧще́ннꙋю Твою́ сiю́ и дꙋхо́внꙋю трапе́зꙋ, на не́йже единоро́дный Твой Сынъ и Госпо́дь нашъ Iисꙋ́съ Хрiсто́съ мнѣ, грѣ́шномꙋ и всѧ́кою скве́рною окалѧ́нномꙋ, та́йнѡ предла́гаетсѧ въ же́ртвꙋ! Сегѡ́ ра́ди Тебѣ́ молбꙋ́ и благодаре́нiе приношꙋ́ ниспосла́ти ми Дꙋ́ха Твоего́ _Ꙋтѣ́шителѧ, ꙋкрѣплѧ́юща и ꙋтвержда́юща мѧ къ слꙋ́жбѣ сей и отъ Тебе́ возвѣще́нный ми гласъ неосꙋжде́ннѡ лю́демъ сей провѣща́ти сподо́би! Во Хрiстѣ́ Iисꙋ́сѣ, Го́сподѣ на́шемъ, съ Ни́мже благослове́нъ єси́ со пресвѧты́мъ, благи́мъ, животворѧ́щимъ и єдиносꙋ́щнымъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ, Ами́нь.

По семъ дiа́кони отверза́ютъ ца́рскiѧ две́ри, исхо́дѧтъ на солею́ и ста́нꙋтъ одеснꙋ́ю и ошꙋ́юю ца́рскихъ вратъ съ лице́мъ къ наро́дꙋ. Егда́ же вре́мѧ, кíйждо ихъ глаго́летъ дiа́конства своѧ́ ставъ на среди́нѣ солеи́ съ лице́мъ къ наро́дꙋ. Архiере́й (или Iере́й) стоѧ́ предъ свѧто́ю трапе́зою съ лице́мъ къ восто́кѡмъ, возглашаетъ:

Сла́ва Отцꙋ́ и Сы́нꙋ и Свѧто́мꙋ Дꙋ́хꙋ, тро́ичномꙋ и еди́нномꙋ свѣ́тꙋ Божества́, еди́ннѣ въ Тро́ицѣ сꙋ́щаго и раздѣлѧ́емаго нераздѣ́льнѣ! Тро́ица бо едѝнъ Богъ Вседержи́тель, Егѡ́же сла́вꙋ повѣ́даютъ небеса́, землѧ́ же влады́чество Егѡ́, мо́ре держа́вꙋ Егѡ́ и всѧ чꙋ́вственнаѧ же и ꙋ́мнаѧ  тварь вели́чество Егѡ̀ проповѣ́дꙋетъ всегда́! Ꙗ́кѡ Томꙋ́ подоба́етъ всѧ́каѧ сла́ва, честь, держа́ва, вели́чiе и великолѣ́пiе, ны́нѣ и при́снѡ и во вѣки вѣкѡ́въ!

Лю́дiе: Ами́нь!

Архiере́й самъ глаго́летъ или́ благословлѧ́етъ Iере́ѧ сослꙋжа́щаго глаго́лати моли́твꙋ сiю́ въ слы́шанiе всѣмъ:

Благодѣ́телю и Царю́ вѣкѡ́въ и тва́ри всѧ́кiѧ Содѣ́телю, прiими́ приходѧ́щꙋю Ти Хрiсто́мъ Твои́мъ це́рковь Твою́! Коемꙋ́ждо поле́зное проше́нiе испо́лни! Приведи́ всѣхъ въ соверше́нiе и досто́йны насъ содѣлай благода́ти освѧще́нiѧ Твоегѡ́, собира́ѧ насъ во свѧтꙋ́ю Твою́ собо́рнꙋю и апо́стольскꙋю це́рковь, ю́же стѧжа́лъ єси́ честно́ю кро́вiю единоро́днагѡ Твоегѡ́ Сы́на, Го́спода же и Спа́са на́шегѡ Iисꙋ́са Хрiста́, съ Ни́мже благослове́нъ єси́ и препросла́вленъ съ пресвѧты́мъ и благи́мъ животворѧ́щимъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Дiа́конъ, всегда́ лице́мъ обраще́нный къ лю́демъ, возглаша́етъ:

Го́сподꙋ помо́лимсѧ!

Лю́демъ ничто́же отвѣщава́ющымъ, прiи́мъ Архiере́й (или́ Iере́й) кади́ло и кадѧ́ св. трапе́зꙋ возглаша́етъ зрѧ къ восто́кѡмъ моли́твꙋ сiю́:

Бо́же, прiе́мый А́велевы да́ры, Нѡ́евꙋ и Авраа́мовꙋ же́ртвꙋ, Аарѡ́ново и Заха̀рiино кади́ло, прiими́ и отъ рꙋкъ насъ грѣ́шныхъ кади́ло сiе́ вꙿвоню́ благоꙋха́нiѧ и оставле́нiе грѣхѡ́въ на́шихъ и всѣхъ люде́й Твои́хъ! Ꙗ́кѡ благословѐнъ єси́ и Тебѣ́ подоба́етъ сла́ва, Отцꙋ́ и Сы́нꙋ и Свѧто́мꙋ Дꙋ́хꙋ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!



Та́же вхо́дѧтъ дiа́кони во свѧты́й олта́рь ма́лыми две́рьми. Архiере́й же (или́ Iере́й) отдае́тъ кади́льницꙋ. И а́бiе пѣвцы́ начина́ютъ со сладкопѣ́нiемъ пѣ́ти тропа́рь: Единоро́дный Сы́не... Прiи́мъ же Архiере́й (или́ Iере́й) отъ свѧты́ѧ трапе́зы Писа́нiѧ Свѧта́ѧ, Проро́ки и Апо́столъ, и врꙋчи́въ ѧ Iере́ємъ или дiа́конѡмъ, предидꙋ́щымъ свѣщено́сцемъ, исхо́дитъ изъ олтарѧ́ и твори́тъ входъ, держа́ самъ десно́ю рꙋко́ю жезлъ, шꙋ́йцею же свѧто́е Еѵа́ггелiе на пе́рсѣхъ. Обыше́дше свѧтꙋ́ю трапе́зꙋ съ ю́жныѧ страны́, ꙗкоже обы́чнѡ, исхо́дѧтъ се́верными две́рьми и и́дꙋтъ да́же до за́падныѧ стены́ хра́ма. Та́же возвра́щшесѧ сре́днею ча́стiю хра́ма ко олтарю́ и прише́дше къ анало́гiю, Архiере́й полага́етъ на него́ Еѵа́ггелiе, Апо́столъ и Проро́ки, ше́дше же ста́нꙋтъ _ꙋ степене́й солеи́ до конца́ пѣ́нiѧ; а свѣщено́сцы ста́нꙋтъ со свѣща́ми съ обѣ́ихъ странъ анало́гiѧ лице́мъ дрꙋгъ проти́вꙋ дрꙋ́га до внесе́нiѧ свѧты́хъ Писа́нiй во олта́рь. Та́же Архiере́й (или́ Iере́й) возгла́снѡ мо́литсѧ зрѧ къ восто́кѡмъ:

Бо́же Вседержи́телю, великоимени́те Го́споди, да́вый намъ входъ во свѧта́ѧ свѧтыхъ прише́ствiемъ єдиноро́днагѡ Твоегѡ́ Сы́на, Го́спода же и Бо́га и Спа́са на́шегѡ Iисꙋ́са Хрiста́, мо́лимъ и про́симъ Твою́ благосты́ню, зане́ пристра́шни єсмы́ и тре́петни, хотѧ́ще предста́ти свѧто́мꙋ Твоемꙋ́ же́ртвенникꙋ: ниспосли́ на ны, Бо́же, благода́ть Твою́ благꙋ́ю и освѧти́ на́шѧ дꙋ́шы и тѣлеса́ и дꙋ́хи, и измѣни́ мꙋдрова́нiѧ на́ша ко благоче́стiю, ꙗкѡ да въ чи́стѣй со́вѣсти принесе́мъ Ти да́ры, даѧ́нiѧ, плоды́ во отверже́нiе на́шихъ согрѣше́нiй и во очище́нiе всѣхъ люде́й Твои́хъ! Благода́тiю и человѣколю́бiемъ єдиро́днагѡ Твоегѡ́ Сы́на, съ Ни́мже благослове́нъ єси́ во вѣ́ки вѣкѡ́въ!

Лю́дiе: Ами́нь!



По семъ входѧ́ въ свѧты́й олта́рь, глаго́летъ та́йнѡ моли́твꙋ Архiере́й (или́ Iере́й) прикло́нь главꙋ́:

Ще́дре и ми́лостиве, долготерпѣли́ве и многоми́лостиве и и́стинне Го́споди, при́зри отъ свѧта́гѡ жили́ща Твоегѡ́ и ꙋслы́ши насъ, Твои́хъ рабѡ́въ, и изба́ви ны отъ всѧ́кагѡ искꙋше́нiѧ дiа́волскагѡ же и человѣ́ческагѡ! И не отста́ви отъ насъ твоеѧ́ по́мощи, нижѐ тѧжча́йшагѡ па́че на́шеѧ си́лы наказа́нiѧ да не наведе́ши на ны{Сравни 1 Корнит 10:13.}! Мы бо недово́льни єсмы́ побѣжда́ти сопроти́внаѧ приключе́нiѧ, Ты же си́ленъ єси́, Го́споди, спаса́ти отъ всѣхъ сопротивле́нiй! Спаси́ ны, Бо́же, отъ тѧ́жкихъ мíра сегѡ́ по бла́гости Твое́й, ꙗкѡ да вше́дше съ чи́стою совѣстiю во свѧты́й Твой же́ртвенникъ блаже́ннꙋю и трисвѧтꙋ́ю пѣснь съ небе́сными си́лами неосꙋжде́ннѡ возсле́мъ Ти и благоꙋго́днꙋю Тебѣ́ боже́ственнꙋю соверши́вше слꙋ́жбꙋ сподо́бимсѧ вѣ́чныѧ жи́зни! Ами́нь!

Вше́дшꙋ Архiере́ю со сослꙋжа́щими Iере́й во свѧты́й олта́рь, дiа̀конъ ставъ посредѣ́ солеи́ и зрѧ къ лю́демъ глаго́летъ єктенiю́:

Ми́ромъ Го́сподꙋ помо́лимсѧ!

Лю́дiе: Го́споди, поми́лꙋй!

Ѡ свы́шнѣмъ ми́рѣ и Бо́жiемъ человѣколю́бiи и спасе́нiи дꙋшъ на́шихъ Го́сподꙋ помо́лимсѧ!

По всѧ́комъ проше́нiи дiа́кона пою́тъ лю́дiе: Го́споди, поми́лꙋй!

Ѡ ми́рѣ всегѡ́ мíра и соедине́нiи всѣхъ свѧты́хъ Бо́жiихъ церкве́й Го́сподꙋ помо́лимсѧ!

Ѡ спасе́нiи и застꙋпле́нiи господи́на на́шегѡ блаже́ннѣйшагѡ (имѧре́къ), Митрополíта Софíйскагѡ и Еѯа́рха Бо́лгарскагѡ (или Высокопреосвѧще́ннѣйшагѡ Митрополíта на́шеѧ имѧре́къ), всегѡ́ при́чта и хрiстолюби́выхъ люде́й Го́сподꙋ помо́лимсѧ!



Пресвѧтꙋ́ю, пречи́стꙋю, пресла́внꙋю, благослове́ннꙋю влады́чицꙋ на́шꙋ Богоро́дицꙋ и при́снодѣвꙋ Марíю, свѧта́го Iѡа́нна сла́внаго проро́ка, предте́чꙋ и крести́телѧ, боже́ственныхъ и всехва́льныхъ апо́столѡвъ, сла́вныхъ проро́кѡвъ и побѣ́донсныхъ мꙋ́ченикѡвъ, и всѣхъ свѧты́хъ и пра́ведныхъ помѧ́немъ, ꙗкѡ да моли́твами и́хъ и предста́тельствы вси поми́ловани бꙋ́демъ!

Архiере́й (или́ Iере́й): Ꙗкѡ свѧтъ єси. Го́споди Бо́же нашъ, и во свѧты́хъ живе́ши и почива́еши и Тебѣ́ сла́вꙋ и трисвѧтꙋ́ю пѣснь возсыла́емъ, Отцꙋ и Сы́нꙋ и Свѧто́мꙋ Дꙋ́хꙋ, ны́нѣ и при́снѡ и во вѣ́ки вѣкѡ́въ.

Лю́дiе: Ами́нь! И а́бiе пою́тъ трисвѧтꙋю пѣснь три́жды по рѧ́дꙋ, та́же Сла́ва и Ны́нѣ, Свѧты́й Безсме́ртный, поми́лꙋй насъ! И возглаша́етъ дiа́конъ: Си́ла! Пѣвцы́ же пою́тъ послѣ́днее трисвѧто́е.

Тогда́ Архiере́й (или́ Iере́й) ставъ во свѧты́хъ две́рехъ и зрѧ къ лю́демъ, зна́менꙋетъ ихъ глаго́лѧ: Миръ всѣмъ:

Лю́дiе: И дꙋ́хови твоемꙋ́! И а́бiе начина́ютъ пѣвцы́ пѣ́ти ко́снѡ: Аллилꙋ́iа (три́жды)!

И исходитъ Архiере́й со сослꙋжа́щими изъ олтарѧ́ свѧты́ми две́рьми, въ шꙋ́йцѣ имы́й жезлъ, и и́детъ на среди́нꙋ хра́ма на амвѡ́нъ. И сѧ́детъ на ꙋгото́ванное ємꙋ́ мѣ́сто, повели́тъ же и пресвѵ́терѡмъ сѣ́сти, а дiа́кони ста́нꙋтъ задъ ни́ми съ лице́мъ къ за́падѡмъ. Чтецъ прiи́мъ благослове́нiе отъ Архiере́а ста́нетъ предъ анало́гiемъ и по сконча́нiи пѣ́нiѧ возглаша́етъ: Собо́рнагѡ посла́нiѧ Iа́кѡвлѧ чте́нiе (или́ ины́ѧ кни́ги). Дiа́конъ возглаша́етъ: Во́нмемъ! И прiи́мъ благослове́нiе отъ Архiере́а кади́тъ: Архiере́й же та́йнѡ глаго́летъ моли́твꙋ кажде́нiѧ:

Тебѣ́, испо́лненномꙋ всѧ́кагѡ благово̀нiѧ и ра́дости, Го́споди Бо́же нашъ, отъ ни́хже далъ єси́ намъ прино́симъ Ти кади́ло  сiе́. Да вознесе́тсѧ ꙋ́бо, мо́лимсѧ, предъ Тобо́ю отъ ꙋбо̀гихъ на́шихъ р_ꙋкъ во свѧты́й и пренебе́сный Твой же́ртвенникъ вꙿвоню́ благоꙋха́нiѧ, во оставле́нiе грѣхѡ́въ на́шихъ и во очище́нiе люде́й Твои́хъ! Благода́тiю и щедро́тами и человѣколю́бiемъ единоро́днагѡ Твоегѡ́ Сы́на, съ Ни́мже благослове́нъ єси́ со пресвѧты́мъ и благи́мъ и животворѧ́щимъ Твоѝмъ Дꙋ́хомъ, ны́нѣ и при́снѡ и во вѣ́ки вѣкѡ́въ! Ами́нь!

По исполне́нiи Апостола лю́дiе: Аллилꙋ́iа (три́жды)!

По сихъ же возглаша́етъ дiа́конъ єктенiю́:

Рцемъ вси: Го́споди, поми́лꙋй!

Лю́дiе: Го́споди, поми́лꙋй!

Го́споди, Вседержи́телю небе́сный, Бо́же оте́цъ на́шихъ, мо́лимъ Ти сѧ ꙋслы́ши!

Ѡ ми́рѣ всегѡ́ мíра и соедине́нiи всѣхъ свѧты́хъ Твои́хъ церкве́й помо́лимсѧ!

Ѡ спасе́нiи и застꙋпле́нiи господи́на на́шегѡ блаже́ннѣйшагѡ (имѧре́къ), Митрополíта Софíйскагѡ и Еѯа́рха Бо́лгарскагѡ (или́ Высокопреосвѧще́ннѣйшагѡ Митрополìта на́шегѡ имѧре́къ), всегѡ́ при́чта и хрiстолюби́выхъ люде́й помо́лимсѧ!

Ѡ изба́витисѧ намъ отъ всѧ́кiѧ ско́рби, гнѣ́ва, бѣды́ и нꙋ́жды, плѣне́нiѧ, го́рькiѧ сме́рти и беззако́нiй на́шихъ помо́лимсѧ!

И ѡ предстоѧ́щихъ лю́дехъ, ожида́ющихъ отъ Тебе́ вели́кiѧ и бога́тыѧ ми́лости, мо́лимъ Тѧ _ꙋмилосѐрдисѧ и поми́л_ꙋй! Здѣ Архiере́й (или́ Iере́й) обра́щьсѧ къ лю́демъ зна́мен_ꙋетъ ихъ глаго́лѧ: Спа́си, Бо́же, люди Твоѧ́ и благослови́ достоѧ́нiе Твое́!

Тогда́ лю́дiе: Го́споди, поми́лꙋй!

Па́ки дiа́конъ: Посѣти́ мiръ Твой милостiю и щедро́тами! Возвы́си рогъ хрiстiа́нскiй си́лою честна́гѡ и животворѧ́щагѡ креста́. предста́тельствомъ пресвѧты́ѧ благослове́нныѧ влады́чицы  на́шеѧ Богоро́дицы, Предте́чи и апо́столѡвъ Твои́хъ и всѣхъ свѧты́хъ Твои́хъ мо́лимъ Тѧ, многоми́лостиве Го́споди, _ꙋслы́ши насъ, молѧ́щихсѧ Тебѣ́, и поми́л_ꙋй!

Лю́дiе: Го́споди, поми́л_ꙋй! (три́жды).

Архiере́й же (или́ Iере́й) глаго́летъ моли́тв_ꙋ сiю́ та́йнѡ:

Возсiѧ́й въ сердца́хъ на́шихъ, человѣколю́бче Го́споди, вѣ́денiѧ нетлѣ́нный свѣ́тъ и мы́сленныѧ на́ши отве́рзи о́чи во єѵа́ггельскихъ проповѣ́данiй Твои́хъ раз_ꙋме́нiе! Вложѝ намъ и блаже́нныхъ Твои́хъ за́повѣдей страхъ, да плотскíѧ по́хоти попра́вше д_ꙋхо́вное жи́тельство про́йдемъ, всѧ ко благѹгожде́нiю Твоемꙋ́ и мꙋ́дрств_ꙋюще, и дѣ́юще!

Во́згласъ: Ты бо єси́ благовѣств_ꙋва́нiе и просвѣще́нiе, Спасъ и храни́тель д_ꙋшъ и тѣле́съ на́шихъ, Бо́же, и єдиноро́дный Твой Сынъ и Д_ꙋхъ Твой пресвѧты́й, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Тогда́ дiа́конъ а́бiе возглаша́етъ: Про́сти _ꙋслы́шимъ свѧта́гѡ Еѵа́ггелiа! И востаю́тъ вси́ Архiере́й же и пресвѵ́тери.

Хотѧ́й чести́ Еѵа́ггелiе пресвѵ̀теръ возглаша́етъ:

Отъ Iѡа́нна (или́ ина́гѡ) свѧта́гѡ Еѵа́ггелiа чте́нiе!

Дiа́конъ: Во́нмемъ свѧто́м_ꙋ чте́нiю!

По прочте́нiи па́ки пое́тсѧ Аллилꙋiа, по пропѣ́тiи же глаго́летъ Архiере́й (или́ Iере́й) пѹче́нiе наро́д_ꙋ. По пѹче́нiи лю́дiе пою́тъ ко́снѡ: Сла́ва Тебѣ́, Го́споди, сла́ва Тебѣ́! Архiере́й же вземъ кни́г_ꙋ Еѵа́ггелiа въ шꙋ́йц_ꙋ, десни́цею держа́ жезлъ, а пресвѵ̀тери ины́ѧ книги Свѧще́нныхъ Писа́нiй отъ анало́гiѧ, вхо́дѧтъ вси во свѧты́й олта́рь свѧты́ми две́рьми. И ста́н_ꙋтъ вси на свои́хъ си мѣ́стѣхъ. Архiере́й же (или́ Iере́й) мо́литсѧ та́йнѡ зрѧ къ восто́кѡмъ:



Возгласи́вый намъ, Бо́же, боже́ственнаѧ Твоѧ́ и спаси́тельнаѧ словеса́, просвѣти́ дꙋ́шы насъ, грѣ́шныхъ, къ воспрiѧ́тiю предпрочте́нныхъ, ꙗкѡ да не то́чiю слы́шателемъ ви́дѣтисѧ д_ꙋхо́вныхъ рече́нiй, но и творце́мъ бы́ти дѣѧ́нiй благи́хъ{Иак. 1:22, Рим. 2:13.}, вѣ́р_ꙋ проходѧ́ще неле́стн_ꙋ, житiе́ непоро́чно, жѝтельство непови́нно во Хрiстѣ́ Iисꙋ́сѣ, Го́сподѣ на́шемъ, съ Ни́мже благослове́нъ єси́ и препросла́вленъ со пресвѧты́мъ и благи́мъ и животворѧ́щимъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ! Ами́нь!

Дiакони же ста́вше на солеи́ лицемъ къ наро́д_ꙋ, єди́нъ отъ нихъ глаго́летъ єктенiю́ сiю́:

Вне́млемъ приле́жнѡ! Ми́ромъ Го́спод_ꙋ помо́лимсѧ!

Лю́дiе: Го́споди, поми́л_ꙋй!

Ѡ свы́шнѣмъ ми́рѣ, Бо́жiи человѣколю́бiи и спасе́нiи д_ꙋшъ на́шихъ Го́спод_ꙋ помо́лимсѧ!

Ѡ ми́рѣ всегѡ́ мíра и соедине́нiи всѣхъ свѧты́хъ Бо́жiихъ церкве́й Го́спод_ꙋ помо́лимсѧ!

Ѡ спасе́нiи и заст_ꙋпле́нiи господи́на на́шегѡ блаженнѣйшагѡ (имѧре́къ), Митрополíта Софíйскагѡ и Еѯа́рха Бо́лгарскагѡ (или́ Высокопреосвѧще́ннѣйшагѡ Митрополíта на́шегѡ имѧре́къ), всегѡ́ при́чта и хрiстолюби́выхъ люде́й Го́спод_ꙋ помо́лимсѧ!

Ѡ оставле́нiи грѣхѡ́въ и проще́нiи согрѣше́нiй на́шихъ и ѡ изба́витисѧ намъ отъ всѧ́кiѧ ско́рби, гнѣ́ва, бѣды́ и нꙋ́жды и воста́нiѧ врагѡ́въ Го́спод_ꙋ помо́лимсѧ!

День весь соверше́нъ, свѧтъ, ми́ренъ и безгрѣ́шенъ преити́ вси _ꙋ Го́спода про́симъ!

Лю́дiе: Пода́й, Го́споди!



А́ггела ми́рна, вѣ́рна наста́вника, храни́телѧ д_ꙋшъ и тѣле́съ на́шихъ _ꙋ Го̀спода про́симъ!

Проще́нiѧ и оставле́нiѧ грѣхѡ́въ и прегрѣше́нiй на́шихъ _ꙋ Го́спода про́симъ!

До́брыхъ и поле́зныхъ д_ꙋша́мъ на́шимъ и ми́ра мíрови _ꙋ Го́спода про́симъ!

Про́чее вре́мѧ живота́ на́шегѡ въ ми́рѣ и здра́вiи сконча́ти намъ _ꙋ Го́спода про́симъ!

Хрiстiа́нскiѧ кончи́ны живота́ на́шегѡ, безболѣ́зненны и непосты́дны, и до́брагѡ отвѣ́та на стра́шнѣмъ и тре́петнѣмъ с_ꙋди́щи Хрiсто́вѣ про́симъ!

Пресвѧтꙋ́ю, пречи́ст_ꙋю, пресла́вн_ꙋю, благослове́нн_ꙋю Влады́чиц_ꙋ на́ш_ꙋ Богоро́диц_ꙋ и при́снодѣв_ꙋ Марíю, свѧта́го Iѡа́нна сла́внаго проро́ка предте́ч_ꙋ и крести́телѧ, боже́ственныхъ и всехва́льныхъ апо́столѡвъ, сла́вныхъ проро́кѡвъ, добропобѣ́дныхъ мꙋ́ченикѡвъ и всѣхъ свѧты́хъ и пра́ведныхъ помѧнꙋ́вше, са́ми себе́ и др_ꙋгъ дрꙋ́га и весь живо́тъ нашъ Хрiстꙋ́ Бо́г_ꙋ предади́мъ!

Лю́дiе: Тебѣ́, Го́споди!

Архiере́й (или́ Iере́й) та́йнѡ:

Влады́ко животво́рче и благи́хъ пода́телѧ, да́вый человѣ́кѡмъ блаже́нн_ꙋю наде́жд_ꙋ вѣ́чныѧ жи́зни, Го́спода на́шего Iисꙋ́са Хрiста́, сподо́би насъ, Бла́же, во свѧты́ни и сiю́ Ти боже́ственн_ꙋю соверши́ти слꙋ́жб_ꙋ въ наслажде́нiе бꙋ́д_ꙋщагѡ блаже́нства!

Архiере́й со пресвѵ̀теры простира́етъ антiми́нсъ, возглаша́ѧ:

Ꙗ́кѡ да подъ держа́вою Твое́ю всегда́ храни́ми и во свѣтъ и́стины п_ꙋтеводи́ми, Тебѣ́ сла́в_ꙋ и благодаре́нiе возсыла́емъ, Отцꙋ́ и Сы́н_ꙋ и Свѧто́м_ꙋ Дꙋ́х_ꙋ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!



Дiа́конъ: Въ ми́рѣ Хрiсто́вѣ воспои́мъ! Да никто́ отъ оглаше́нныхъ! Да никто́ отъ непосвѧще́нныхъ! Да никто́ отъ немогꙋ́щихъ съ на́ми моли́тисѧ! Позна́йте др_ꙋгъ дрꙋ́га! Две́ри! Про́сти вси!

И вхо́дѧтъ дiа́кони во свѧты́й олта́рь ма́лыми две́рьми, пѣвцы́ же начина́ютъ ко́снѡ пѣти и со сладкопѣ́нiемъ:

Да молчи́тъ всѧ́каѧ плоть человѣ́ча и да стои́тъ со стра́хомъ и тре́петомъ, и ничто́же земно́е въ себѣ́ да помышлѧ́етъ! Царь бо ца́рств_ꙋющихъ и Госпо́дь госпо́дств_ꙋющихъ прихо́дитъ закла́тисѧ и да́тисѧ въ снѣдь вѣрнымъ!

Семꙋ́ пѣва́ем_ꙋ, прiи́мъ Архiере́й жезлъ въ шꙋ́йц_ꙋ и кади́ло въ десни́ц_ꙋ кади́тъ свѧтꙋ́ю трапе́з_ꙋ о́крестъ, весь олта́рь, та́же свѧты́ѧ ико́ны, ли́ки и лю́ди по обы́чаю. По кажде́нiи же отложи́въ кади́ло и жезлъ, омыва́етъ рꙋки во свѧты́хъ две́рехъ предъ лице́мъ наро́да и кропи́тъ и́ма наро́дъ. Та́же цѣлꙋ́етъ со пресвѵ̀теры свѧтꙋ́ю трапе́з_ꙋ, покланѧ́етсѧ ма́лѡ наро́д_ꙋ и отхо́дѧтъ вси въ предложе́нiе. И дае́тъ дíскосъ пе́рвомꙋ пресви́тер_ꙋ, ча́ш_ꙋ же второ́м_ꙋ ничто́же глаго́лѧ. И исхо́дѧтъ вси сосл_ꙋжа́щiи се́верными две́рьми со свѣща́ми и кади́лы безъ Архiере́а, и́же ихъ ожида́етъ во свѧтѣ́мъ олтари́. И́детъ же входъ чрезъ весь храмъ да́же до степене́й солеи́, дiа́конѡмъ непреста́ннѡ кадѧ́щымъ предъ свѧты́ми да́ры. И ста́н_ꙋтъ вси предъ солее́ю — несы́й дíскосъ одеснꙋ́ю, несы́й же поти́ръ ошꙋюю, а про̀чiи пресвѵ̀тери и дiа́кони по обою́ странꙋ свѧты́хъ двере́й. Тогда́ Архiере́й исхо́дитъ въ ца́рскiѧ дще́ри безъ жезла́ и кади́ла и глаго́летъ къ немꙋ пѐрвый пресвѵ̀теръ ти́химъ гла́сомъ: Архiере́йство твое́ да помѧне́тъ Госпо́дь Богъ во ца́рствiи Свое́мъ, всегда̀, ны́нѣ и при́снѡ и во вѣ́ки вѣкѡ́въ!



Архiере́й отвѣщава́етъ: Свѧще́нство и дiа́конство ва́ше да помѧне́тъ Госпо́дь Богъ во ца̀рствiи Свое́мъ, всегда́, сы́нѣ и прѝснѡ и во вѣ̀ки вѣкѡ́въ!

Таже глаго́летъ моли́тв_ꙋ предложе́нiѧ возгла́снѡ, зрѧ изъ ца́рскихъ двере́й къ за́падѡмъ:

Бо́же, Бо́же нашъ, небе́сный хлѣбъ, пи́щ_ꙋ всемꙋ мíр_ꙋ, Го́спода на́шего Iисꙋса Хрiста́, посла́вый Спа́са и изба́вителѧ и благодѣ́телѧ, благословѧ́ща и освѧща́юща насъ, самъ благослови́ предложе́нiе сiе́ (здѣ Архiере́й прiе́млетъ отъ пресвѵ́тера дíскосъ и поставлѧ́етъ єго́ на свѧтꙋ́ю трапе́з_ꙋ, та́же возвра́щьсѧ мо́литсѧ зрѧ къ за́падѡмъ) и прiими́ е въ пренебе́сный Твой же́ртвенникъ (здѣ же прiе́млетъ отъ втора́гѡ пресвѵ̀тера свѧтꙋ́ю ча́ш_ꙋ и поставлѧ́етъ ю на свѧтꙋ́ю трапе́з_ꙋ. И вхо́дѧтъ сосл_ꙋжа́щiи пресвѵ́тери и дiа́кони во свѧты́й олта́рь свѧты́ми две́рьми и ста́н_ꙋтъ вси на свои́хъ си мѣ́стѣхъ. И мо́литсѧ Архiере́й предъ свѧто́ю трапе́зою возгла́снѡ зрѧ къ восто́кѡмъ). Помѧни́ ꙗкѡ благъ и человѣколю́бецъ прине́сшихъ и и́хже ра́ди принесо́ша! И насъ неос_ꙋжде́нны сохрани́ во свѧщеннодѣ́йствiи боже́ственныхъ твои́хъ та́инъ! Ꙗ́кѡ свѧти́сѧ и просла́висѧ всечестно́е и великолѣ́пое и́мѧ Твое́, Отца̀ и Сы́на и Свѧта́гѡ Дꙋ́ха, ны́нѣ и при́снѡ и во вѣ́ки вѣкѡ́въ! (Здѣ отлага́й покро́вы, аще с_ꙋть).

Лю́дiе: Ами́нь!

(А́ще Iере́й лит_ꙋргисꙋ́етъ безъ Архiере́а, кажде́нiе твори́тъ предсто́ѧтель свѧщенносл_ꙋже́нiѧ, цѣлꙋ́етъ свѧтꙋ́ю трапе́з_ꙋ со всѣ́ми сосл_ꙋжа́щыми, покланѧ́етсѧ наро́д_ꙋ и отхо́дѧтъ вси предложе́нiе, идѣ́же омыва́ютъ рꙋ́ки свѧще́нницы же и дiа́кони. Та́же предстоѧ́тель прiе́млетъ дíскосъ, вторы́й свѧще́нникъ свѧтꙋ́ю ча́ш_ꙋ, а дiа́конъ кади́льницею кади́тъ предъ  свѧты́ми да́ры. Соверши́вше входъ, ꙗкоже предписа́сѧ, ста́н_ꙋтъ вси предъ солее́ю, идѣ́же предстоѧ́тель глаго́летъ возгла́снѡ моли́тв_ꙋ предложе́нiѧ: <((>Бо́же, Бо́же нашъ<))>. Сказа́въ же <((>и прiими́ е въ пренебе́сный Твой же́ртвенникъ<))>, вхо́дѧтъ вси во свѧты́й олта́рь и полага́ютъ свѧта́ѧ на свѧтꙋ́ю трапе́з_ꙋ, а предстоѧ́тель глаго́лютъ моли́тв_ꙋ до конца́).

Пѣвцы́ допѣва́ютъ хер_ꙋви́мск_ꙋю:

Предхо́дѧтъ же семꙋ ли́цы а́ггельстiи со всѧ́кимъ нача́ломъ и вла́стiю, многоочи́тiи хер_ꙋвíми и шестокрила́тiи серафíми, ли́ца закрыва́юще и пою́ще пѣснь: аллилꙋ́iа, аллилꙋiа аллилꙋ́iа!

Семꙋ́ пѣва́ем_ꙋ, кади́тъ Архiере́й (или́ Iере́й) предложе́ннаѧ, та́йнѡ глаго́лѧ моли́тв_ꙋ сiю́:

Влады́ко вседержи́телю, царю́ сла́вы, Бо́же, вѣ́дый всѧ пре́жде бытiѧ́ ихъ, Самъ прибꙋ́ди намъ во свѧты́й часъ сей, призыва́ющымъ Тѧ, и изба́ви насъ отъ ст_ꙋда́ прегрѣше́нiй! Очи́сти нашъ _ꙋмъ и помышле́нiѧ отъ скве́рныхъ страсте́й и мiрскíѧ пре́лести и всѧ́кагѡ дiа́вольскагѡ дѣ́йства! И прiими́ отъ р_ꙋкъ насъ грѣ́шныхъ же́ртв_ꙋ сiю́, ꙗкоже прiѧ́лъ єси приноше́нiе А́велево, Нѡ́ево, Аарѡ́ново, Самꙋ́илово и всѣхъ свѧты́хъ Твои́хъ, извавлѧ́ѧ насъ отъ всѧ́кiѧ л_ꙋка́выѧ ве́щи и спаса́ѧ, во є́же всегда́ благѹгожда́ти, покланѧ́тисѧ и сла́вити Тебе́ Отца́, и єдиноро́днаго Твоего̀ Сы́на и Дꙋ́ха Твоего́ пресвѧта́го, ны́нѣ и при́снѡ и во вѣ́ки вѣкѡ́въ!

Прiи́мшее благослове́нiе дiа́кони исходѧтъ ма́лыми две́рьми и ста́н_ꙋтъ на солеи́ лице́мъ къ наро́д_ꙋ. Сконча́вш_ꙋсѧ пѣнiю, возглаша́етъ

Дiа́конъ: Премꙋ́дростiю Бо́жiею во́нмемъ!

Лю́дiе: Вѣ́р_ꙋю во еди́наго Бо́га Отца́ и пр.



Глаго́лем_ꙋ сѵмво́л_ꙋ вѣ́ры, Архiере́й (или́ Iере́й) та́йнѡ:

Всѣхъ Бо́же и Влады́ко, досто́йны насъ сотвори́ часа́ сегѡ́ недосто́йныхъ, Человѣколю́бче, ꙗкѡ да очи́стившесѧ отъ кова́рства и лицемѣ́рiѧ соедини́мсѧ др_ꙋгъ дрꙋ́г_ꙋ сою́зомъ ми́ра и любве́, _ꙋтвержда́еми Твоегѡ́ богоразꙋ́мiѧ освѧще́нiемъ единоро́днымъ Твои́мъ Сы́номъ Хрiсто́мъ, съ Ни́мже благословѐнъ єси со пресвѧты́мъ и благи́мъ и животворѧ́щимъ Твои́мъ Дꙋ́хомъ, ны́нѣ и во вѣ́ки!

По сконча́нiи сѵмво́ла вѣ́ры, дiа́конъ:

Ста́немъ до́брѣ! Ми́ромъ Го́спод_ꙋ помо́лимсѧ:

Архiере́й (или́ Iере́й) возглаша́етъ:

Ꙗ́кѡ Богъ ми́лости, любве́, щедро́тъ и человѣколю́бiѧ єси́, и єдиноро́дный Твой Сынъ и Д_ꙋхъ Твой пресвѧты́й, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

И зна́мен_ꙋетъ Архiере́й (или́ Iере́й) лю́ди: Миръ всѣмъ!

Лю́дiе: И дꙋ́хови твоемꙋ́!

Дiа́конъ: Возлю́бимъ др_ꙋгъ дрꙋ́га лобза́нiемъ свѧты́мъ!

И пою́тъ пѣвцы́ со сладкопѣнiемъ:

Возлюблю́ Тѧ, Господи, крѣ́посте моѧ́! Госпо́дь _ꙋтвержде́нiе мое́ и прибѣ́жище мое́ и изба́витель мой{_Псал. 17:2-3.}!

Архiере́й и сосл_ꙋжа́щiи пресвѵ́тери по чи́н_ꙋ цѣлꙋ́ютъ край дíскоса и ча́ши и свѧты́ѧ трапе́зы, та́же архiереовꙋ рꙋ́кꙋ и ра́внiи др_ꙋгъ дрꙋ́га во _ꙋста́ Та́кѡжде дiа́кони цѣлꙋ́ютсѧ на солеи́ междꙋ собо́ю. Та́же дiа́конъ:

Главы́ на́шѧ Го́сподеви прикло́нимъ!

Лю́дiе вельми́ ко́снѡ: Тебѣ́, Го́споди!



Архiере́й (или́ Iере́й) приклоне́нною главо́ю мо́литсѧ та́йнѡ:

Еди́не ми́лостиве Го́споди и Бо́же, прикланѧ́ющымъ своѧ́ вы́и предъ свѧты́мъ Твои́мъ же́ртвенникомъ и и́щ_ꙋщымъ _ꙋ Тебе́ д_ꙋхо́вныхъ дарѡ́въ ниспосли́ благода́ть Твою́ и благослови́ всѣхъ насъ всѧ́кимъ благослове́нiемъ д_ꙋхо́внымъ и неоте́млемымъ, И́же вꙿвы́шнихъ живы́й и на смире́нныѧ призира́ѧй! Ꙗ́кѡ хва́льно и покланѧ́емо и препросла́влено єсть всесвѧто́е и́мѧ Твое́, Отца́ и Сы́на и Свѧта́гѡ Дꙋ́ха! Ами́нь!

Дiа́конъ обра́щьсѧ ко свѧтѣ́й трапе́зѣ глаго́летъ къ Архiере́ю (или́ Iере́ю) возгла́снѡ: Го́споди, благослови́! Архiере́й (или́ Iере́й) возглаша́етъ:

Госпо́дь да благослови́тъ и сослꙋжитъ намъ и досто́йны да сотвори́тъ предстоѧ́нiѧ свѧта́гѡ Егѡ́ же́ртвенника и прише́ствiѧ (здѣ зна́мен_ꙋетъ дíскосъ) свѧта́гѡ Егѡ́ Дꙋ́ха (здѣ зна́мен_ꙋетъ ча́ш_ꙋ) Свое́ю благода́тiю и человѣколю́бiемъ всегда́, Ны́нѣ и при́снѡ и во вѣ́ки вѣкѡ́въ!

Лю́дiе вельми́ ко́снѡ: Ами́нь!

Семꙋ́ пѣва́ем_ꙋ, покланѧ́етсѧ Архiере́й со сосл_ꙋжа́щими пресвѵ́теры, глаго́лѧ въ себѣ́: Сла́ва вꙿвы́шнихъ Бо́г_ꙋ и на земли́ миръ, въ человѣ́цѣхъ благоволе́нiе{Лук. 2:14.}! (три́жды) Го́споди, _ꙋстнѣ́ мои́ отве́рзеши и _ꙋста́ моѧ́ возвѣстѧ́тъ хвалꙋ́ Твою́{Псал. 50:17}! (три́жды) Да испо́лнѧтсѧ _ꙋста́ моѧ́ хвале́нiѧ Твоегѡ́, Го́споди, ꙗкѡ да воспою́ сла́в_ꙋ Твою́, весь день великолѣ́пiе Твое́{Също 70:8.}! (три́жды).

Та́же покланѧ́ѧсѧ ма́лѡ сосл_ꙋжа́щымъ на о́бѣ страны́ и наро́д_ꙋ, пое́тъ вкꙋ́пѣ со пресвѵ́теры и дiа́коны:

Возвели́чите Го́спода со мно́ю и вознесе́мъ и́мѧ Егѡ́ вкꙋ́пѣ{Също 33:4.}!



Лю́дiе же отвѣщава́ютъ: Д_ꙋхъ Свѧты́й на́йдетъ на тѧ и си́ла Вы́шнѧгѡ осѣни́тъ тѧ{Лук. 1:35.}!

Сосл_ꙋжа́щiи пресвѵ́тери глаго́лютъ ко Архiере́ови ти́химъ гла́сомъ: Помѧни́ и насъ, влады́ко свѧты́й! Архiере́й же отвѣщава́етъ: Да помѧне́тъ васъ Госпо́дь въ ца́рствiи небе́снѣмъ всегда́, ны́нѣ и при́снѡ и во вѣ́ки вѣкѡ́въ! Ами́нь!

По семъ дiа́конъ глаго́летъ ектенiю́ зрѧ къ лю́демъ:

Ми́ромъ Го́спод_ꙋ помо́лимсѧ!

Лю́дiе: Го́споди, поми́л_ꙋй!

Дiа́конъ обра́щьсѧ къ свѧтѣй трапе́зѣ:

Спаси́, поми́л_ꙋй, _ꙋще́дри и сохрани́ насъ, Бо́же, Твое́ю благода́тiю!

Лю́дiе: Го́споди, поми́л_ꙋй!

Ѡ свы́шнѣмъ ми́рѣ и Бо́жiи человѣколю́бiи и спасе́нiи д_ꙋшъ на́шихъ Го́спод_ꙋ помо́лимсѧ!

Ѡ ми́рѣ всегѡ́ мíра и соедине́нiи всѣхъ свѧты́хъ Бо́жiихъ церкве́й Го́спод_ꙋ помо́лимсѧ!

Ѡ свѧтѣ́й вселе́нстѣй и апо́столстѣй це́ркви, ꙗже отъ коне́цъ земли́ и до коне́цъ єѧ́, Го́спод_ꙋ помо́лимсѧ!

Ѡ спасе́нiи и заст_ꙋпле́нiи господи́на на́шегѡ блаже́ннѣйшагѡ (имѧре́къ), Митрополíта Софíйскагѡ и Еѯа́рха Бо́лгарскагѡ (или́ Высокопреосвѧще́ннѣйшагѡ Митрополíта на́шегѡ имѧре́къ), всегѡ́ кли́ра и хрiстолюби́выхъ люде́й Го́спод_ꙋ помо́лимсѧ.

Ѡ правосла́внѣмъ бо́лгарстѣмъ наро́дѣ, прави́тельств_ꙋющемъ сѵгкли́тѣ и хрiстолюби́вомъ во́инствѣ и ѡ ꙗже съ небесе́ по́мощи и побѣ́дѣ Го́спод_ꙋ помо́лимсѧ!



Ѡ свѧтѣ́мъ гра́дѣ Хрiста́ Бо́га на́шегѡ, ца́рств_ꙋющемъ и всѧ́комъ гра́дѣ и странѣ́ и и́же правосла́вною вѣ́рою и Благоговѣ́нiемъ Бо́жiимъ живꙋ́щихъ въ нихъ, ѡ ми́рѣ и _ꙋтвержде́нiи ихъ Го́спод_ꙋ помолимсѧ!

Ѡ плодоносѧ́щихъ и добродѣ́ющихъ во свѧты́хъ Бо́жiихъ церква́хъ и помина́ющихъ _ꙋбо́гiѧ, вдови́цы и сироты́, стра́нныѧ и н_ꙋжда́ющыѧсѧ, и ѡ заповѣ́давшихъ намъ помѧнꙋ́ти ихъ въ моли́твахъ Го́спод_ꙋ помо́лимсѧ!

Ѡ въ ста́рости и не́мощи сꙋ́щихъ, болѧ́щихъ, тр_ꙋжда́ющихсѧ и отъ д_ꙋхѡ́въ нечи́стыхъ ст_ꙋжа́емыхъ, ѡ ско́ромъ отъ Бо́га исцѣле́нiи и спасе́нiи ихъ Господ_ꙋ помо́лимсѧ!

Ѡ въ дѣвствѣ, чистотѣ́ и по́стничествѣ и въ честнѣ́мъ бра́цѣ пребыва́ющихъ и ѡ и́же въ гора́хъ, верте́пѣхъ и про́пастѣхъ земны́хъ подвиза́ющихсѧ преподо́бныхъ отцѣ́хъ же и бра́тiѧхъ Го́спод_ꙋ помо́лимсѧ!

Ѡ пла́вающихъ, п_ꙋтеше́ств_ꙋющихъ, стра́нств_ꙋющихъ хрiстiа́нѣхъ и ѡ и́же въ плѣне́нiихъ и изгна́нiихъ и въ темни́цахъ и въ тѧ́жкихъ рабо́тахъ сꙋ́щихъ бра́тiѧхъ на́шихъ, ѡ ми́рномъ возвраще́нiи коегѡ́ждо въ до́мы своѧ́ съ ра́достiю Го́спод_ꙋ помо́лимсѧ!

Ѡ предстоѧ́щихъ и молѧ́щихсѧ съ на́ми въ сей свѧты́й часъ и на всѧ́кое вре́мѧ отцѣ́хъ же и бра́тiѧхъ, ѡ тща́нiи, тр_ꙋдѣ́ и _ꙋсе́рдiи ихъ Го́спод_ꙋ помо́лимсѧ!

И ѡ всѧ́кой д_ꙋши́ хрiстiа́нстѣй скорбѧ́щей и озло́бленнѣй, ми́лости Бо́жiѧ и по́мощи тре́б_ꙋющей, и ѡ обраще́нiи заблꙋ́ждшихъ, здра́вiи болѧ́щихъ, свобожде́нiи плѣне́нныхъ, _ꙋпокое́нiи преждепочи́вшихъ отє́цъ и братiй Го́спод_ꙋ помо́лимсѧ!

Ѡ оставле́нiи грѣхѡ́въ и проще́нiи согрѣше́нiй на́шихъ и ѡ изба́витисѧ намъ отъ всѧ́кiѧ ско́рби, гнѣ́ва, бѣды́ и нꙋ́жды, воста́нiѧ ѧзы́кѡвъ Го́спод_ꙋ помо́лимсѧ!



Приле́жнѣе ѡ благорастворе́нiи воздꙋ́хѡвъ, дождѣ́хъ ми́рныхъ, роса́хъ благи́хъ, плодѡ́въ изоби́лiи, соверше́ннѣмъ плодоро́дiи и ѡ вѣнцѣ́ лѣ́та Го́спод_ꙋ помо́лимсѧ!

Ѡ єже _ꙋслы́шан_ꙋ и благопрiѧ́тн_ꙋ бы́ти моле́нiю на́шем_ꙋ предъ Богомъ и ниспосла́тисѧ намъ бога́тымъ ми́лостемъ и щедро́тамъ Егѡ́ Го́спод_ꙋ помо́лимсѧ!

Пресвѧтꙋ́ю, пречи́ст_ꙋю, пресла́вн_ꙋю, благослове́нн_ꙋю влады́чиц_ꙋ на́ш_ꙋ Богоро́диц_ꙋ и приснодѣ́в_ꙋ Марíю, свѧты́хъ и блаже́нныхъ Iѡа́нна, сла́внаго проро́ка предте́ч_ꙋ и крести́телѧ, Стефа́на перводiа́кона и первомꙋ́ченика, Мѡѵсе́а, Аарѡ́на, Илiю́, Елисе́а, Самꙋила, Давíда, Данiи́ла проро́кѡвъ и всѣхъ свѧты́хъ и пра́ведныхъ помѧ́немъ, ꙗкѡ да моли́твами и предста́тельствы ихъ вси поми́ловани бꙋ́демъ!

Ѡ предлежа́щихъ честны́хъ и небе́сныхъ, неизрече́нныхъ, несказа́нныхъ, сла́вныхъ, стра́шныхъ, _ꙋжа́сныхъ, боже́ственныхъ дарѣ́хъ и ѡ спасе́нiи предстоѧ́щагѡ и приносѧ́щагѡ ѧ честна́гѡ отца́ на́шегѡ и Архiере́а (имѧре́къ) Го́спода Бо́га на́шего мо́лимъ!

Лю́дiе: Го́споди, поми́л_ꙋй! (три́жды).

Глаго́лющ_ꙋ дiа́кон_ꙋ ектенiю́ сiю́, прекло́нь главꙋ́ Архiере́й (или́ Iере́й) мо́литсѧ та́йнѡ си́це:

Посѣти́вый насъ ми́лостiю и щедро́тами, Влады́ко Го́споди, и дарова́вый намъ дерзнове́нiе смире́ннымъ, грѣ́шнымъ и недосто́йнымъ рабѡ́мъ Твои́мъ предстоѧ́ти свѧто́м_ꙋ Твоемꙋ же́ртвенник_ꙋ и приноси́ти Тебѣ́ стра́шн_ꙋю сiю̀ и бескро́вн_ꙋю же́ртв_ꙋ ѡ на́шихъ грѣсѣ́хъ и людски́хъ невѣ́денiихъ, при́зри на мѧ, непотре́бнаго раба́ Твоего́, и истреби́ моѧ́ согрѣше́нiѧ благѹтро́бiемъ Твои́мъ! Очи́сти _ꙋстнѣ́ мои́ и се́рдце отъ всѧ́кiѧ скве́рни пло́ти же и дꙋха! Отими́ отъ мене́ всѧ́кое помышле́нiе стꙋдное и неразꙋ́мное и _ꙋдовли́ мѧ си́лою пресвѧта́гѡ  Твоегѡ́ Дꙋ́ха въ слꙋ́жб_ꙋ сiю́! И прiими́ мѧ Твое́ю бла́гостiю приближа́ющагосѧ свѧто́м_ꙋ же́ртвенник_ꙋ и благоволи́, Го́споди, прiѧ́тнымъ бы́ти приноси́мымъ Тебѣ дарѡ́мъ симъ на́шими р_ꙋка́ми, снисходѧ́ мои́мъ не́мощемъ! И не отве́ржи мене́ отъ лица́ Твоегѡ́{Псал. 50:13.}, ниже́ возгн_ꙋша́йсѧ моегѡ́ недосто́инства, но поми́л_ꙋй мѧ, Бо́же, по вели́цѣй ми́лости Твое́й{В съвременния гръцки текст няма <((>по вели́цѣй ми́лости Твое́й<))>; няма го и у руския преводач, Игумена Филипа. Ние сме го допълнили според известния израз на 50 Давидоа псалом, който очевидно молитвата иска да цитира, и според старобългарския превод на св. патриарха Евтимия Търновски, както и според немския превод на Иакововата литургия в  <((>Вibliоthеk dеr Кirсhеnvаtеr<))> т. V на първата серия, стр. 101.} и по мно́жеств_ꙋ щедрѡ́тъ Твои́хъ очи́сти, беззако́нiѧ моѧ́{Псал. 50:3}, ꙗ́кѡ да неос_ꙋжде́ннѡ прише́дъ предъ сла́в_ꙋ Твою́{Също 16:15.} сподо́блюсѧ покро́ва єдиноро́днагѡ Твоегѡ́ Сы́на и озаре́нiѧ пресвѧта́гѡ Твоегѡ́ Дꙋ́ха и да не ꙗ́кѡ рабъ грѣха́ отве́рженъ бꙋ́д_ꙋ, но ꙗ́кѡ рабъ Твой да обрѧ́щ_ꙋ благода́ть и ми́лость и оставле́нiе грѣхѡ́въ въ ны́нѣшнѣмъ и бꙋ́д_ꙋщемъ вѣ́цѣ! Ей, Влады́ко Вседержи́телю, всеси́льне Го́споди, _ꙋслы́ши моле́нiе мое́! Ты́ бо еси́ всѧ дѣ́йств_ꙋѧй во всѣхъ и _ꙋ Тебе́ вси и́щемъ по́мощи во всѣхъ и заст_ꙋпле́нiѧ и єдиноро́днагѡ Твоегѡ́ Сы́на и животворѧ́щагѡ Дꙋ́ха, ны́нѣ и при́снѡ и во вѣ́ки вѣкѡ́въ!

Бо́же, Иже мно́гагѡ ра́ди и неизрече́ннагѡ человѣколю́бiѧ посла́вый єдиноро́днаго Твоего́ Сы́на въ мiръ, ꙗ́кѡ да заблꙋ́ждшее возврати́тъ овча́, не отврати́сѧ отъ насъ, грѣ́шныхъ, вр_ꙋче́нныхъ приноси́ти Тебѣ́ стра́шн_ꙋю сiю́ и бескро́вн_ꙋю же́ртв_ꙋ! Не бо на пра́вды на́шѧ _ꙋпова́юще есмы́, но на ми́лость Твою́ благꙋ́ю, є́юже родъ нашъ соблюда́еши. И ны́нѣ мо́лимъ и призыва́емъ Твою́ благосты́ню, ꙗ́кѡ да не бꙋдетъ во ос_ꙋжде́нiе лю́демъ Твои́мъ _ꙋстро́енное намъ сiѐ ко спасе́нiю  та́инство, но во очище́нiе грѣхѡ́въ, во обновле́нiе д_ꙋшъ и тѣле́съ, во благѹгожде́нiе Тебѣ, Бо́г_ꙋ и Отцꙋ́{На това място съвременният гръцки текст и руският преводач на Иакововата литургия поставят още една дълга молитва която (с някои варианти) стои при първата просителна ектения на Василиевата литургия ( <((>Господи Боже нашъ, создавый насъ и введый въ жизнь сiю<))>) Ние я изпущаме, понеже не я намираме в превода на св. патриарха Евтимия и в немския превод, направени несъмнено по древни ръкописи; понеже според признанието на Игумена Филипа в Иерусалимската Църква тая се молитва на това място не се чете; понеже в нея много мисли на останалите молитви се повтарят; и понеже служащия архиерей или иерей с нея трудно би успял да прочете положените молитви за времето на великата ектения!}.

Благодари́мъ Тѧ, Го́споди Бо́же нашъ, ꙗ́кѡ далъ єси́ намъ дерзнове́нiе во входъ свѧты́хъ, и́же обнови́лъ єси́ намъ въ п_ꙋть но́вый и живы́й завѣсою пло́ти Хрiста́ Твоегѡ́! Сподо́бльшесѧ ꙋ́бѡ вни́ти въ мѣ́сто селе́нiѧ сла́вы Твоеѧ́, вн_ꙋтрь же бы́вше завѣ́сы, и свѧта́ѧ свѧты́хъ зрѣ́ти, припа́даемъ бла́гости Твое́й, Влады́ко: поми́л_ꙋй насъ, зане́ пристра́шни и тре́петни есмы́ хотѧ́ще предста́ти свѧто́м_ꙋ Твоемꙋ́ же́ртвенник_ꙋ и приноси́ти Тебѣ стра́шн_ꙋю сiю̀ и бескро́вн_ꙋю же́ртв_ꙋ ѡ на́шихъ грѣсѣ́хъ и людски́хъ невѣ́денiихъ! Ниспосли́ на ны, Бо́же, благода́ть Твою́ благꙋ́ю и освѧти́ на́шѧ дꙋшы, тѣлеса́ и дꙋ́хи и измѣни́ на́ша помышле́нiѧ ко благоче́стiю, да чи́стою со́вѣстiю принесе́мъ Тебѣ́ ми́лость, миръ, же́ртв_ꙋ хвале́нiѧ.

Сконча́вшымсѧ дiа́конствѡмъ, возглаша́етъ Архiере́й:

Ми́лостiю и щедро́тами и человѣколю́бiемъ единоро́днагѡ Твоегѡ́ Сы́на, съ Ни́мже благослове́нъ єси́ со пресвѧты́мъ и благи́мъ и животворѧ́щимъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Архiере́й зна́мен_ꙋетъ люде́й глаго́лѧ: Миръ всѣмъ!

Лю́дiе: И дꙋ́хови твоемꙋ́!



Дiа́конъ: Ста́немъ до́брѣ! Ста́немъ благоговѣ́йнѣ! Ста́немъ со стра́хомъ Бо́жiимъ и _ꙋмиле́нiемъ! Ми́ромъ во́нмемъ свѧто́м_ꙋ возноше́нiю Бо́г_ꙋ!

Лю́дiе: Ми́лость ми́ра, же́ртв_ꙋ хвале́нiѧ!

Архiере́й та́йнѡ мо́литсѧ:

И изобрази́тельнѣ облежа́щаѧ свѧще́нном_ꙋ семꙋ́ та́инств_ꙋ покрыва́ла гада́нiй откры́въ, ꙗвле́ннѣ намъ покажи́ и мы́сленнаѧ на́ша очеса̀ необиме́ннагѡ Твоегѡ́ свѣ́та испо́лни и очи́стивъ нищетꙋ́ на́ш_ꙋ отъ всѧ́кiѧ скве́рны пло́ти и дꙋ́ха досто́йны насъ сотвори́ стра́шнагѡ сегѡ́ и _ꙋжа́снагѡ предстоѧ́нiѧ! Ꙗ́кѡ преблагѹтро́бенъ и ми́лостивъ Богъ єси́ и Тебѣ́ сла́в_ꙋ возсыла́емъ, Отцꙋ́ и Сы́н_ꙋ и Свѧто́м_ꙋ Дꙋ́хꙋ, ны́нѣ и при́снѡ и во вѣ́ки вѣкѡ́въ!

Архiере́й, ма́лѡ изше́дъ изъ олтарѧ́, зна́мен_ꙋетъ люде́й глаго́лѧ:

Любы́ Бо́га и Отца́, и благода́ть Го́спода и Бо́га и Спа́са на́шегѡ Iисꙋ́са Хрiста́, и прича́стiе и даръ пресвѧта́гѡ Дꙋ́ха бꙋ́ди со всѣ́ми ва́ми{Сравни 2 Коринт. 13:13.}.

Лю́дiе: И со дꙋ́хомъ твои́мъ!

И воздви́гъ о́чи свои́ горѣ́ и воздѣ́въ рꙋ́цѣ, зрѧ къ лю́демъ Архiере́й возглаша́етъ:

Горѣ́ имѣ́имъ _ꙋмъ и сердца́!

Лю́дiе: И́мамы ко Го́спод_ꙋ!

Архiере́й: Благодари́мъ Го́спода!

И сложи́въ крестообра́знѡ рꙋ́цѣ на пе́рсѣхъ, ма́лѡ покланѧ́етсѧ лю́демъ и возвраща́етсѧ ко свѧтѣ́й трапе́зѣ.



Лю́дiе пою́тъ ко́снѡ и со сладкопѣ́нiемъ: Досто́йно и пра́ведно! (Зри, ꙗ́кѡ про́чихъ слѡвъ: покланѧ́тисѧ Отцꙋ́... на сей лит_ꙋргíи нѣсть!)

Вшедъ во олта́рь, прекло́нь главꙋ́, ма́лѡ просте́ръ рꙋцѣ ко свѧтѣ́й трапе́зѣ и зрѧ къ восто́кѡмъ, Архiере́й та́йнѡ мо́литсѧ си́це, творѧ́ благодаре́нiе:

Ꙗ́кѡ вои́стин_ꙋ досто́йно есть и пра́ведно, лѣ́по же и до́лжно Тѧ хвали́ти, Тѧ пѣ́ти, Тебѣ́ кла́нѧтисѧ, Тѧ славосло́вити, Тѧ благодари́ти, всеѧ́ тва́ри ви́димыѧ же и неви́димыѧ Содѣ́телѧ, сокро́вище вѣ́чныхъ благъ, исто́чника жи́зни и безсме́ртiѧ, всѣхъ Бо́га и Влады́к_ꙋ, Его́же пою́тъ небеса́ и небеса́ небе́съ и всѧ си́лы ихъ, со́лнце же и л_ꙋна́ и весь звѣ́здный ликъ, землѧ́, мо́ре и всѧ, ꙗ́же въ нихъ, Iер_ꙋсали́мъ небе́сный{Евр. 12:22, Апок. 21:2.}, собо́ръ избра́нныхъ, це́рковь перворо́дныхъ, напѝсанныхъ на небесѣ́хъ{Евр. 12:23, Апок. 21:27.}, дꙋ́си пра́ведныхъ и проро́кѡвъ, дꙋ́шы мꙋ́ченикѡвъ и апо́столѡвъ, а́ггели, арха́ггели, престо́ли, госпо́дствiѧ, нача́ла же и вла́сти и си́лы стра́шныѧ, херꙋвíми многоочи́тiи и шестокрыла́тiи серафíми, и́же двѣма́ ꙋ́бѡ крылѡ́ма покрыва́ютъ ли́ца своѧ́, двѣма́ но́ги и двѣма́ лѣта́юще взыва́ютъ др_ꙋгъ ко дрꙋ́г_ꙋ{Исаия 6:2-3.} непреста́нными _ꙋсты́, немо́лчными славословле́ньми{Апок. 4:8.}.

Возгласъ: Побѣ́дн_ꙋю пѣснь велелѣ́пныѧ Твоеѧ́ сла́вы свѣ́тлымъ гла́сомъ пою́ще, вопiю́ще, славосло́вѧще, взыва́ющи и глаго́люще:

Лю́дiе: Свѧтъ, свѧтъ, свѧтъ Госпо́дь Саваѡ́ѳъ, испо́лнь не́бо и землѧ́ сла́вы Твоеѧ́{Исаия 6:3, Апок. 4:8.}! Ѡса́нна вꙿвы́шнихъ! Благослове́нъ грѧды́й во и́мѧ Госпо́дне! Ѡса́нна вꙿвы́шнихъ{Мат. 21:9, Мар. 11:9-10, Лук. 19:38, Иоан 12:13, Пс. 117:25-26.}!



Архiерей та́йнѡ мо́литсѧ:

Свѧтъ єси́ (зна́мен_ꙋетъ дíскосъ), Царю́ вѣкѡ́въ и всѧ́кiѧ свѧты́ни Го́споди и пода́телю (зна́мен_ꙋетъ ча́ш_ꙋ)! Свѧтъ и єдиноро́дный Твой Сынъ, Госпо́дь нашъ Iисꙋ́съ Хрiсто́съ, И́мже всѧ сотвори́лъ єси́ (зна́мен_ꙋетъ обоѧ́)! Свѧтъ же и Дꙋ́хъ Твой пресвѧты́й, испытꙋ́ѧй всѧ́ческаѧ и глꙋбины́ Твоѧ́, Бо́же{1 Коринт. 2:10.} и О́тче! Свѧтъ єси́, всеси́льне, стра́шне, бла́же, благѹтро́бне, состра́ждаѧй наипа́че созда́нiю Твоемꙋ! Сотвори́вый отъ земли́ человѣ́ка по о́браз_ꙋ Твоемꙋ и подо́бiю и дарова́вый ємꙋ ра́йское наслажде́нiе, престꙋ́пльша же за́повѣдь Твою́ и отпа́вша тогѡ́ не презрѣлъ єси́, ниже́ оста́вилъ єси́, Бла́же, но наказа́лъ єси́ єго́ ꙗ́кѡ благѹтро́бный оте́цъ, призва́лъ єси́ єго́ зако́номъ, наста́вилъ єси́ єго́ проро́ки! Послѣди́ же самаго́ єдиноро́днаго Твоего́ Сы́на, Господа на́шего Iисꙋса Хрiста́, посла́лъ єси́ въ мiръ да Самъ прише́дъ Свой обнови́тъ и воста́витъ о́бразъ! И́же соше́дъ съ небе́съ и воплоти́всѧ отъ Дꙋ́ха Свѧ́та и Марíи, свѧты́ѧ Приснодѣ́вы и Богоро́дицы, спожи́въ же человѣ́кѡмъ, всѧ _ꙋстро́и ко спасе́нiю ро́да на́шегѡ! Хотѧ́ же во́льн_ꙋю и животворѧщ_ꙋю кресто́мъ смерть безгрѣ́шный за насъ, грѣ́шныхъ, прiѧ́ти, въ нощь, въ ню́же предаѧ́шесѧ, па́че же Самъ Себе́ предаѧ́ше за мiрскíй живо́тъ и спасе́нiе (здѣ взе́млетъ Архiере́й шꙋ́йцею свѧты́й хлѣбъ ма́лѡ поде́мь и глаго́летъ та́йнѡ), прiе́мь хлѣбъ во свѧты́ѧ и пречи́стыѧ и безсме́ртныѧ Своѧ́ рꙋ́ки, воззрѣ́въ на не́бо и показа́въ Тебѣ́, Бо́г_ꙋ и Отцꙋ́, благодари́въ, благослови́въ, освѧти́въ (зна́мен_ꙋетъ свѧты́й хлѣбъ, прелага́етъ єго́ въ деснꙋ́ю рꙋ́к_ꙋ и держи́тъ єго́ ма́лѡ что возвы́шь), преломи́въ даде́ свѧты́мъ и блаже́ннымъ Свои́мъ _ꙋченикѡ́мъ и апо́столѡмъ, рекъ{Мат. 26:26, Мар. 14:22, Лук. 22:19, 1 Коринт. 11:23- 24.}:



Во́згласъ: Прiими́те, ꙗди́те, сiе́ єсть тѣ́ло Мое́, єже́ за вы ломи́мое и раздае́мое во оставле́нiе грѣхѡ́въ{Също}!

Лю́дiе: Ами́нь!

Архiере́й полага́етъ свѧты́й хлѣбъ на дíскосъ, взе́млетъ же шꙋ́йцею свѧтꙋ́ю ча́ш_ꙋ ма́лѡ что поде́мь, тайнѡ глаго́лѧ:

Та́кѡжде по ве́чери вземь ча́ш_ꙋ и раствори́въ отъ вина́ и воды́, воззрѣ́въ на небо и показа́въ Тебѣ́, Бо́г_ꙋ и Отцꙋ́, благодари́въ, освѧти́въ (зна́мен_ꙋетъ ча́ш_ꙋ), испо́лнивъ Дꙋ́ха Свѧ́та, даде́ свѧты́мъ и блаже́ннымъ Свои́хъ _ꙋченикѡ́мъ и апо́столѡмъ рекъ:

Возгла́съ: Пíйте отъ неѧ́ вси, сiе́ єсть кровь Моѧ́ но́вагѡ завѣ́та, ꙗ́же за вы и за мно́гiѧ излива́емаѧ и раздае́маѧ во оставле́нiе грѣхѡ́въ{Мат. 26:27-28, Мар. 14:23-24, Лук. 22:20, 1 Коринт. 11:25.}! (И поставлѧ́етъ ча́ш_ꙋ).

Лю́дiе: Ами́нь.

Архiере́й та́йнѡ:

Сiе́ твори́те въ Мое́ воспомина́нiе! Ели́жды во а́ще ꙗ́сте хлѣбъ сей и ча́ш_ꙋ сiю́ пiе́те, смерть Сы́на Человѣ́ческагѡ возвѣща́ете и воскресе́нiе Егѡ́ исповѣ́д_ꙋете, до́ндеже прiи́детъ{1 Коринт. 11:25-26, Лук. 22-19.}.

Зрѧ ко свѧтѣ́й трапе́зѣ, дiа́конъ возглаша́етъ свѣтлѣ́йшимъ гла́сомъ: Вѣ́р_ꙋемъ и исповѣ́д_ꙋемъ!

Лю́дiе же пою́тъ ко́снѡ со сладкопѣнiемъ: Смерть Твою́ Го́споди, возвѣща́емъ и воскресе́нiе Твое́ исповѣ́д_ꙋемъ!

Архiере́й зна́мен_ꙋетъ свѧты́й дíскосъ, та́же свѧтꙋ́ю ча́ш_ꙋ и прекло́нь главꙋ, та́йнѡ мо́литсѧ:

Помина́юще ꙋ́бѡ и мы, грѣ́шнiи, животворѧ́щаѧ Егѡ́ страда́нiѧ, спаси́тельный крестъ и смерть, и погребе́нiе, и  тридне́вное изъ ме́ртвыхъ воскресе́нiе, и єже на небеса́ возше́ствiе, и одеснꙋ́ю Тебе́, Бо́га и Отца́, сѣде́нiе, и второ́е сла́вное стра́шное Егѡ́ прише́ствiе, єгда́ прiи́детъ со сла́вою с_ꙋди́ти живы́мъ и ме́ртвымъ, єгда́ хо́щетъ коемꙋ́ждо отда́ти по дѣлѡ́мъ єгѡ́{Рим. 2:6.} (Пощади́ насъ, Го́споди Бо́же!) (три́жды) па́че же по благѹтро́бiю Своемꙋ́, прино́симъ Ти, Влады́ко, стра́шн_ꙋю сiю́ и бескро́вн_ꙋю же́ртв_ꙋ, просѧ́ще да не по грѣхѡ́мъ на́шимъ, ниже́ по беззако́нiемъ на́шимъ возда́си намъ, но по Твое́й кро́тости и неизрече́нном_ꙋ Твоемꙋ́ человѣколюбiю презрѣ́въ и истреби́въ є́же на насъ р_ꙋкописа́нiе{Колос. 2:14.}, Твои́хъ рабѡ́въ, да́р_ꙋеши намъ небе́снаѧ и вѣ́чнаѧ дарова́нiѧ, и́хже о́ко не ви́дѣ, и ꙋ́хо не слы́ша, и на се́рдце человѣ́к_ꙋ не взыдо́ша, ꙗ́же _ꙋгото́ва Богъ лю́бѧщымъ Егѡ́{1 Коринт. 2:9.}, и да не мои́хъ ра́ди грѣхѡ́въ отри́неши люде́й Твои́хъ, человѣколю́бче Го́споди!

Та́же пое́тъ со сосл_ꙋжа́щими пресвѵ́теры, малѡ рꙋ́цѣ воздѣ́въ:

Лю́дiе во Твои́ и це́рковь Твоѧ́ мо́лѧтъ Тѧ!

Лю́дiе такѡ́жде пою́тъ въ отвѣ́тъ:

Поми́л_ꙋй насъ, Го́споди Бо́же, Отче Вседержи́телю!

И па́ки пое́тъ Архiере́й со сосл_ꙋжа́щими: Лю́дiе бо Твои...

И па́ки наро́дъ: Поми́л_ꙋй насъ...

Та́кожде и тре́тiе пое́тъ Архiере́й и отвѣщава́етъ наро́дъ вельми́ ко́снѡ, ꙗ́кѡ да возмо́жетъ Архiере́й изглаго́лати моли́тв_ꙋ сiю́ та́йнѡ:

Поми́лꙋй насъ, Бо́же Вседержи́телю! Поми́л_ꙋй насъ, Бо́же Спа́се нашъ! Поми́л_ꙋй насъ, Бо́же, по вели́цѣй ми́лости Твое́й и ниспосли́ на ны и на предлежа́щыѧ свѧты́ѧ да́ры  сiѧ́ Дꙋ́ха Твоего́ пресвѧта́го, Го́спода животворѧ́щаго, сопресто́льнаго Тебѣ́, Бо́г_ꙋ и Отцꙋ́, и єдиноро́дном_ꙋ Твоемꙋ́ Сы́н_ꙋ, соца́рственнаго, єдиносꙋ́щнаго же и соприсносꙋ́щнаго. глаго́лавшаго въ зако́нѣ и проро́цѣхъ и но́вомъ Твое́мъ завѣ́тѣ{Евр. 1:1-2. }, соше́дшаго въ ви́дѣ гол_ꙋби́нѣ на Го́спода на́шего Iисꙋса Хрiста́ во Iорда́нѣ рѣцѣ́ и пребы́вшаго на Немъ{Мат. 3:16, Мар. 1:10, Лук. 3:22, Иоан. 1:32.}, соше́дшаго на свѧты́хъ Твои́хъ апо́столѡвъ въ ви́дѣ о́гненныхъ ѧзы́къ въ го́рницѣ свѧта́гѡ и сла́внагѡ Сiѡ́на въ день свѧты́ѧ Пѧтьдесѧ́тницы{Деян. 2:1-4.}: сего́ Дꙋ́ха Твоего́ пресвѧта́го ниспосли́, Влады́ко, на насъ и на предлежа́щыѧ да́ры сiѧ́, (та́же воздѣ́въ рꙋ́цѣ) ꙗ́кѡ да посѣти́въ свѧты́мъ и благи́мъ и сла́внымъ Свои́мъ прише́ствiемъ освѧти́тъ и сотвори́тъ хлѣбъ ꙋ́бѡ сей тѣ́ло свѧто́е Хрiста́ (зна́мен_ꙋетъ свѧты́й хлѣ́бъ).

Дiа́конъ, зрѧ сiѧ́, глаго́летъ: Ами́нь!

Архiере́й: и ча́ш_ꙋ сiю́ кровь честнꙋ́ю Хрiста́ (зна́мен_ꙋетъ свѧтꙋ́ю ча́ш_ꙋ).

Дiаконъ: Ами́нь!

Архiере́й та́йнѡ: Ꙗ́кѡ да бꙋ́д_ꙋтъ всѣмъ отъ нихъ причаща́ющымсѧ во оставле́нiе грѣхѡ́въ и жизнь вѣ́чн_ꙋю!

Дiа́конъ: Ами́нь!

Архiере́й: Во освѧще́нiе д_ꙋшъ и тѣле́съ! Ами́нь! Въ плодоноше́нiе дѣлъ благи́хъ! Ами́нь! Во _ꙋтвержде́нiе свѧты́ѧ Твоеѧ́ собо́рныѧ и апо́стольскiѧ це́ркви, ю́же основа́лъ єси́ на ка́мени вѣ́ры, ꙗ́кѡ да врата́ а́дова не одолѣ́ютъ єй{Мат. 16:18.}, избавлѧ́ѧ ю отъ всѧ́кiѧ є́реси и отъ собла́зна дѣлающихъ беззако́нiе{Псал. 140:9.}, сохранѧ́ѧ ю да́же до сконча́нiѧ вѣкѡ́въ! (Зна́мен_ꙋетъ дíскосъ и ча́ш_ꙋ раздѣ́льнѣ).

Дiа́конъ: Ами́нь!



Та́же мо́литсѧ Архiере́й (или́ Iере́й) ма́лѡ воздѣ́въ рꙋ́цѣ и прекло́нь главꙋ́ мѣ́рнымъ гла́сомъ, во є́же слы́шан_ꙋ бы́ти стоѧ́щымъ внѣ олтарѧ́, лю́дiе же подпѣва́ютъ мно́гажды: Помѧни́, Господи Бо́же нашъ!

Прино́симъ Ти, Влады́ко, и ѡ свѧты́хъ Твои́хъ мѣ́стѣхъ, ꙗ́же просла́вилъ єси́ богоѧвле́нiемъ Хрiста́ Твоегѡ́ и посѣще́нiемъ пресвѧта́гѡ Твоегѡ́ Дꙋ́ха! Наипа́че же ѡ свѧтѣ́мъ и сла́внѣмъ Сiѡ́нѣ, ма́тери всѣхъ церкве́й, и ѡ ꙗ́же по всей вселе́ннѣй свѧтѣ́й Твое́й собо́рнѣй и апо́стольстѣй це́ркви: бога́тыѧ и ны́нѣ да́ры пресвѧта́гѡ Твоегѡ́ Дꙋ́ха пода́ждь єй, Влады́ко! Помѧни́, Го́споди, и и́же въ ней свѧты́хъ отце́въ на́шихъ и єпíскопѡвъ, и́же по всей вселе́ннѣй правосла́внѡ пра́вѧщихъ сло́во Твоеѧ́ и́стины! Въ пе́рвыхъ помѧни́, Го́споди Бо́же нашъ, преподо́бнаго отца̀ на́шего блаже́ннѣйшаго (имѧре́къ) Митрополíта Софíйскаго и Еѯа́рха Бо́лгарскаго (или́ Высокопреосвѧще́ннѣйшаго Митрополíта на́шего имѧре́къ), ста́рость ємꙋ́ честнꙋ́ю да́р_ꙋй, многолѣ́тна єго́ сохрани, пасꙋ́ща люде́й Твои́хъ во всѧ́комъ благоче́стiи и че́стности! Помѧни́, Го́споди, є́же здѣ честно́е пресвѵ́терство и повсю́д_ꙋ, є́же во Хрiстѣ́ дiа́конство, про́чее все сл_ꙋже́нiе, весь церко́вный чинъ и во Хрiстѣ́ бра́тство на́ше и всѣхъ хрiстолюби́выхъ люде́й! Помѧни́, Го́споди, сопредстоѧ́щихъ намъ iере́евъ, слꙋжа́щихъ въ сей свѧты́й часъ предъ свѧты́мъ Твои́мъ же́ртвенникомъ въ приноше́нiи свѧты́ѧ и бескро́вныѧ Твоеѧ́ же́ртвы, и даждь имъ и намъ слово во отверзе́нiе _ꙋстъ на́шихъ въ сла́в_ꙋ и похвале́нiе всесвѧта́гѡ и́мене Твоегѡ́! Помѧни́, Го́споди, по мно́жеств_ꙋ ми́лости Твоеѧ́ и мене́, смире́ннаго и грѣ́шнаго и недосто́йнаго раба́ Твоего́, и посѣти мѧ ми́лостiю и щедро́тами, изба́ви же и свободи́ отъ гонѧ́щихъ мѧ, Го́споди, Го́споди силъ, и не вни́ди въ с_ꙋдъ съ рабо́мъ Твои́мъ, и поне́же _ꙋмно́жисѧ во мнѣ грѣхъ, да  преизбы́точеств_ꙋетъ Твоѧ́ благода́ть! Помѧни́, Го́споди, и свѧты́й Твой же́ртвенникъ окр_ꙋжа́ющихъ дiа́конѡвъ, да́р_ꙋй имъ житiе́ непоро́чное, чи́сто ихъ дiа́конство соблюди́ и степе́ны до́брыѧ имъ снищѝ{1 Тимот. 3:13.}! Помѧни́, Го́споди, свѧты́й Бо́га на́шегѡ градъ, и ца́рств_ꙋющiй и всѧ́кiй градъ и странꙋ́ и и́же правосла́вною вѣ́рою и благоговѣ́нiемъ живꙋ́щихъ въ нихъ, миръ и _ꙋтвержде́нiе ихъ! Помѧни́, Го́споди, правосла́вный бо́лгарскiй наро́дъ, прави́тельств_ꙋющiй сѵгкли́тъ и хрiстолюби́вое во́инство и ꙗ́же съ небесе́ по́мощь и побѣ́д_ꙋ ихъ! Прiими́ орꙋжiе и щитъ и воста́ни въ по́мощь ихъ{Псал. 34:2.}, покори́ имъ всѧ во́инственныѧ и ва́рварскiѧ ѧзы́ки, испо́лни ихъ совѣ́ты, да ти́хое и безмо́лвное житiе́ поживе́мъ во всѧ́комъ благоче́стiи и че́стности{1 Тимот. 2:2.}! Помѧни́, Го́споди, пла́вающихъ, п_ꙋтеше́ств_ꙋющихъ, стра́нств_ꙋющихъ хрiстiа́нъ, и́же во ꙋ́захъ и темни́цахъ, Въ плѣне́нiихъ и изгна́нiихъ, въ р_ꙋда́хъ и м_ꙋче́нiихъ и го́рькихъ рабо́тахъ сꙋ́щихъ оте́цъ же и бра́тiй на́шихъ, ми́рное возвращѐнiе коегѡ́ждо ихъ въ до́мы своѧ́! Помѧни́, Го́споди, въ ста́рости и не́мощи сꙋ́щихъ, болѧ́щихъ, стра́жд_ꙋщихъ и отъ д_ꙋхѡ́въ нечи́стыхъ ст_ꙋжа́емыхъ, є́же _ꙋ Тебе́, Бо́га, ско́рое исцѣле́нiе и спасе́нiе ихъ! Помѧни́, Го́споди, всѧ́к_ꙋю дꙋш_ꙋ хрiстiа́нскꙋю, скорбѧ́щ_ꙋю и оби́дим_ꙋю, ми́лости и по́мощи Тебе́, Бо́га, тре́б_ꙋющ_ꙋю, и обраще́нiе заблꙋ́ждшихъ! Помѧни́, Го́споди, въ дѣ́вствѣ, благоговѣ́нiи и по́стничествѣ пребыва́ющихъ и и́же въ гора́хъ, верте́пѣхъ и про́пастехъ земны́хъ подвиза́ющихсѧ преподо́бныхъ оте́цъ же и бра́тiй на́шихъ и и́же на всѧ́комъ мѣ́стѣ правосла́вныхъ собо́ры и здѣ во Хрiстѣ́ собо́ръ нашъ! Помѧни́, Го́споди, тр_ꙋжда́ющихсѧ и сл_ꙋжа́щихъ намъ оте́цъ же и бра́тiй на́шихъ ра́ди и́мене Твоегѡ́ свѧта́гѡ! Помѧни́, Го́споди, всѣхъ во благо́е: всѣхъ поми́л_ꙋй, Влады́ко, всѣмъ намъ примири́сѧ! Ꙋмири́ множества  люде́й Твои́хъ: разсѣ́й собла́зны, _ꙋпраздни́ бра́ни, _ꙋтоли́ раздо́ры церкве́й, єрети́ческаѧ воста́нiѧ вско́рѣ разори́! Низложи́ горды́ню ѧзы́къ! Возвы́си рогъ хрiстiа́нъ правосла́вныхъ! Твой миръ и Твою́ любо́вь да́р_ꙋй намъ, Бо́же Спа́се нашъ, _ꙋпова́нiе всѣхъ конце́въ земли́! Помѧни́, Го́споди, благорастворе́нiе воздꙋ́хѡвъ, дожди ми́рны, росы́ благíѧ, плодѡ́въ гобзова́нiе, соверше́нное плодоро́дiе и вѣне́цъ лѣ́та бла́гости Твоеѧ́! О́чи бо всѣхъ на Тѧ _ꙋпова́ютъ и Ты дае́ши пи́щ_ꙋ имъ во благовре́менiи, отверза̀еши Ты рꙋ́к_ꙋ Твою́ и исполнѧ́еши всѧ́кое живо́тно благоволе́нiѧ{Псал. 144:15-16. }! Помѧни́, Го́споди, плодоноси́вшихъ и плодоносѧ́щихъ во свѧты́хъ Бо́жiихъ церква́хъ и помина́ющихъ _ꙋбо́гiѧ и заповѣ́давшихъ намъ помина́ти ихъ въ моли́твахъ! Еще́ помѧнꙋ́ти сподо́би, Го́споди, и и́же приноше́нiѧ сiѧ́ прине́сшихъ во дне́шнiй день на свѧты́й Твой же́ртвенникъ и ѡ ни́хже кíйждо принесе́ или́ въ помышле́нiи и́мать и ны́нѣ Тебѣ́ прочи́товаемыхъ! Помѧни́, Го́споди, и на́шихъ роди́телей, сро́дникѡвъ и дрꙋ́ги (имѧре́къ, здѣ помина́етъ, и́хже хо́щетъ)! Сихъ всѣхъ помѧни́, Го́споди, и́хже помѧнꙋ́хомъ и и́хже не помѧнꙋ́хомъ правосла́вныхъ! Возда́ждь имъ вмѣ́стѡ земны́хъ небе́снаѧ, вмѣ́стѡ тлѣ́нныхъ нетлѣ́ннаѧ, вмѣ́стѡ вре́менныхъ вѣ́чнаѧ по обетова́нiю Хрiста́ Твоегѡ́, зане́ живо́та и сме́рти о́бласть и́маши! Еще́ помѧнꙋ́ти сподо́би, Влады́ко, и отъ вѣка Тебѣ́ благѹгоди́вшихъ свѧты́хъ оте́цъ: патрiа́рхѡвъ, проро́кѡвъ, апо́столѡвъ, мꙋ́ченикѡвъ, _ꙋчи́телей, преподо́бныхъ и всѧ́кiй д_ꙋхъ пра́ведный въ вѣрѣ соверши́вшiйсѧ! Помѧни́, Го́споди, арха́ггельскiй гласъ глаго́лющiй: Ра́д_ꙋйсѧ, благода́тнаѧ, Госпо́дь съ Тобо́ю! Благослове́нна ты въ жена́хъ{Лук. 1:28.} и благослове́нъ плодъ чре́ва твоегѡ́{Също 1:42.}, ꙗ́кѡ Спа́са родила́ єси́ д_ꙋшъ на́шихъ!



Возгла́снѡ: Изрѧ́днѡ пресвѧтꙋ́ю и преблагослове́нн_ꙋю пречи́ст_ꙋю влады́чиц_ꙋ на́ш_ꙋ Богоро́диц_ꙋ и приснодѣв_ꙋ Марíю!

И па́ки пою́тъ лю́дiе: Помѧни́, Го́споди Бо́же нашъ!

Архiере́й же (или́ Iере́й) мо́литсѧ, ꙗ́кѡже пре́жде:

Свѧта́го Iѡа́нна, сла́внаго проро́ка, предте́ч_ꙋ и крести́телѧ, свѧты́хъ апо́столѡвъ, свѧты́хъ проро́кѡвъ и патрiа́рхѡвъ и праве́дныхъ, свѧты́хъ мꙋ́ченикѡвъ и исповѣ́дникѡвъ! Помѧни́, Го́споди Бо́же, свѧты́хъ оте́цъ на́шихъ и архiепíскопѡвъ и всѧк_ꙋю плоть, и́хже помѧнꙋ́хомъ и и́хже не помѧнꙋхомъ! Та́мѡ ихъ _ꙋпоко́й, во странѣ́ живы́хъ, въ ца́рствiи Твое́мъ, въ наслажде́нiи раѧ́, въ не́дрѣхъ Авраа́ма и Iсаа́ка и Iа́кѡва, свѧты́хъ оте́цъ на́шихъ, отню́д_ꙋже отбѣже́ болѣзнь, печа́ль и воздыха́нiе, идѣ́же присѣща́етъ свѣтъ лица́ Бо́жiѧ и просвѣща́етъ всегда́! На́ш_ꙋ же кончи́н_ꙋ живота́ хрiстiа́нск_ꙋю и благѹго́дн_ꙋю и безгрѣ́шн_ꙋю въ ми́рѣ испра́ви, Го́споди, собира́ѧ насъ подъ но́ги избра́нныхъ Твои́хъ, єгда́ хо́щеши и ꙗ́кѡже хощеши, то́чiю безъ постыжде́нiѧ и прегрѣше́нiй, ра́ди єдиноро́днагѡ Твоегѡ́ Сы́на, Го́спода же и Бо́га и Спа́са на́шегѡ Iисꙋ́са Хрiста́, Той бо єсть єди́нъ безгрѣ́шенъ ꙗви́выйсѧ на земли́!

А́ще Архiере́й лит_ꙋргисꙋ́етъ, глаго́лютъ вси сосл_ꙋжа́щiи Iере́и вкꙋ́пѣ, а́ще ли же ни, глаго́летъ сiѧ́ єди́нъ сл_ꙋжа́й Iере́й:

Въ пе́рвыхъ помѧни́, Го́споди, отца и господи́на на́шего, блаже́ннѣйшаго (имѧре́къ) Митрополíта Софíйскаго Еѯа́рха Бо́лгарскаго (или Высокопреосвѧще́ннѣйшаго Митрополíта на́шего имѧре́къ), єго́же да́р_ꙋй свѧтѣ́й Твое́й це́ркви въ ми́рѣ, цѣ́ла, че́стна, здра́ва, долгоде́нств_ꙋюща, пра́вѡ пра́вѧща сло́во Твоеѧ́ и́стины!

Дiа́конъ же зрѧ къ лю́демъ возглаша́етъ:



И ѡ ми́рѣ и благостоѧ́нiи всегѡ́ мíра и свѧты́хъ Бо́жiихъ церкве́й, и ѡ ни́хже кíйждо принесе́ или́ въ помышле́нiи и́мать, и ѡ предстоѧ́щихъ лю́дехъ, и ѡ всѣхъ и за всѧ!

И а́бiе за симъ во́згласъ Архiере́а (или Iере́а): Даждь и намъ, и имъ ꙗ́кѡ благъ и человѣколю́бецъ Влады́ка!

Лю́дiе пою́тъ: Осла́би, оста́ви, прости́, Бо́же, прегрѣше́нiѧ на́ша во́льнаѧ же и нево́льнаѧ, ꙗ́же въ вѣ́денiи и не въ вѣ́денiи!

Архiере́й: Благода́тiю и щедро́тами и человѣколю́бiемъ Хрiста́ Твоегѡ, съ Ни́мже благослове́нъ єси́ и препросла́вленъ съ пресвѧты́мъ и благи́мъ и животворѧ́щимъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Архiере́й (или́ Iере́й) зна́мен_ꙋетъ людей: Миръ всѣмъ!

Лю́дiе: И дꙋ́хови твоемꙋ!

Дiа́конъ же изше́дъ се́верными две́рьми и ставъ на обы́чнѣмъ мѣ́стѣ солеи́ съ лице́мъ къ наро́д_ꙋ, глаго́летъ дiа́конства сiѧ́, ничто́же лю́демъ отвѣщава́ющымъ:

Па́ки и па́ки и вы́н_ꙋ ми́ромъ Го́спод_ꙋ помо́лимсѧ!

Ѡ принесе́нныхъ и освѧще́нныхъ честны́хъ, небе́сныхъ, неизрече́нныхъ, пречи́стыхъ, сла́вныхъ, стра́шныхъ, _ꙋжа́сныхъ, боже́ственныхъ дарѣхъ Го́спод_ꙋ Бо́г_ꙋ на́шем_ꙋ помо́лимсѧ!

Ꙗ́кѡ да Госпо́дь Богъ нашъ, прiе́мь ѧ во свѧты́й и пренебе́сный, мы́сленный и д_ꙋховный Свой же́ртвенникъ вꙿвоню́ благѹханiѧ, возниспо́слетъ намъ боже́ственн_ꙋю благода́ть и даръ пресвѧта́гѡ Дꙋ́ха помо́лимсѧ!

Соедине́нiе вѣ́ры и прича́стiе пресвѧта́гѡ Егѡ́ и покланѧ́емагѡ Дꙋ́ха испроси́вше, са́ми себе́ и др_ꙋгъ дрꙋ́га и весь живо́тъ нашъ Хрiстꙋ Бо́г_ꙋ на́шем_ꙋ предади́мъ!



Лю́дiе: Тебѣ́, Го́споди!

Симъ глаго́лемымъ, Архiере́й (или́ Iере́й) та́йнѡ мо́литсѧ:

Бо́же и Отче Го́спода и Бо́га и Спа́са на́шегѡ Iисꙋ́са Хрiста́, великоимени́те Го́споди, блаже́нное естество́, незави́стнаѧ бла́госте, всѧ́ческихъ Бо́же и влады́ко, сый благослове́нъ во вѣ́ки вѣкѡ́въ, сѣдѧ́й на херꙋвíмѣхъ и сла́вимый отъ серафíмъ, Емꙋ́же предстоѧ́тъ ты́сѧщы ты́сѧщъ и тмы темъ{Дан. 7:10.} свѧты́хъ а́ггелъ и арха́ггелъ во́инствъ, принесе́нныѧ ꙋ́бѡ Тебѣ́ да́ры, даѧ́нiѧ, плоды́ вꙿвоню́ благѹханiѧ прiими́, ꙗ́же освѧти́ти и соверши́ти сподо́билъ єси́, Бла́же, Благода́тiю Хрiста́ Твоегѡ́ и пресвѧта́гѡ Твоегѡ́ Дꙋ́ха! Освѧти́, Влады́ко, на́шѧ дꙋ́шы и тѣлеса́ и дꙋ́хи и осѧжи́ помышле́нiѧ, и истѧжи́ со́вѣсти: и ижде́ни отъ насъ всѧ́к_ꙋю мысль л_ꙋка́в_ꙋю, всѧ́кiй по́мыслъ стꙋ́дный, всѧ́к_ꙋю по́хоть и помышле́нiе сра́мное, всѧ́кое сло́во неподо́бное, всѧ́к_ꙋю за́висть и с_ꙋемꙋдрiе и лицемѣ́рiе, всѧ́к_ꙋю лж_ꙋ, всѧ́к_ꙋю лесть, всѧ́кое иск_ꙋше́нiе жите́йское, всѧ́кое любостѧжа́нiе, всѧ́кое тщесла́вiе, всѧ́к_ꙋю зло́б_ꙋ, всѧ́к_ꙋю ꙗ́рость, всѧ́кiй гнѣвъ, всѧ́кое злопомне́нiе, всѧ́к_ꙋю х_ꙋлꙋ́, всѧ́кое сребролю́бiе и нераде́нiе, всѧ́кое движе́нiе пло́ти же и дꙋ́ха, отч_ꙋжде́нное во́ли свѧты́ни Твоеѧ́!

Во́згласъ: И сподо́би насъ. Влады́ко, человѣколю́бче Го́споди, со дерзнове́нiемъ неос_ꙋжде́ннѡ чи́стымъ се́рдцемъ, д_ꙋше́ю просвѣще́нною, непосты́днымъ лице́мъ, освѧще́нныма _ꙋстна́ма смѣ́ти призыва́ти Тебе́, И́же въ небесѣ́хъ свѧта́го Бо́га Отца́, и глаго́лати:

Лю́дiе: О́тче нашъ, И́же єси́ на небесѣ́хъ, да свѧти́тсѧ и́мѧ Твое́, да прiи́детъ ца́рствiе Твое́, да бꙋ́детъ во́лѧ Твоѧ́, ꙗ́кѡ на небеси́, и на земли́! Хлѣбъ нашъ насꙋ́щный даждь намъ днесь! И оста́ви намъ до́лги на́шѧ, ꙗ́кѡже и  мы оставлѧ́емъ должникѡ́мъ на́шымъ! И не введи́ насъ во иск_ꙋше́нiе, но изба́ви насъ отъ л_ꙋка́вагѡ{Мат. 6:9-13, Лук. 11:2-4. }!

Архiере́й (или́ Iере́й) мо̀литсѧ въ себѣ́ глаго́лѧ:

И не введи́ насъ во иск_ꙋше́нiе, Го́споди, Го́споди силъ, вѣ́дый не́мощь на́ш_ꙋ, но изба́ви насъ отъ л_ꙋка́вагѡ и отъ дѣлъ єгѡ́, и отъ всѧ́кагѡ озлобле́нiѧ и ко́зней єгѡ́ и́мене ра́ди Твоегѡ́ свѧта́гѡ, нарече́ннагѡ на на́шемъ смире́нiи!

Во́згласъ: Ꙗ́кѡ Твое́ єсть ца́рство и си́ла и сла́ва, Отца́ и Сы́на и Свѧта́гѡ Дꙋ́ха, ны́нѣ и при́снѡ и во вѣ́ки вѣкѡ́въ!

Лю́дiе: Аминь!

Архiере́й (илѝ Iере́й): Миръ всѣмъ!

Лю́дiе: И дꙋ́хови твоемꙋ́!

Дiа́конъ: Главы́ на̀шѧ Го́сподеви прикло̀нимъ!

Лю́дiе: Тебѣ́, Го́споди!

Архiере́й (или́ Iере́й) та́йнѡ: Тебѣ́ приклонѝхомъ раби́ Твои́, Го́споди, вы́и на́шѧ предъ свѧты́мъ Твои́мъ же́ртвенникомъ, ча́юще отъ Тебе́ бога́тыѧ ми́лости! Бога́т_ꙋю и ны́нѣ Благода́ть Твою́ и благослове́нiе Твое́ ниспосли́ намъ, Владыко, и освѧти́ на́шѧ дꙋ́шы и тѣлеса́ и дꙋ́хи, ꙗ́кѡ да досто́йни Бꙋ́демъ прича́стницы и о́бщницы свѧты́хъ Твои́хъ та́инъ во составле́нiе грѣхѡ́въ и жизнь вѣ́чн_ꙋю!

Во́згласъ: Ты бо покланѧ́емь и сла́вимь єси́, Бо́же нашъ, и єдиноро́дный Твой Сынъ и Д_ꙋхъ Твой пресвѧты́й, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Та́же зна́мен_ꙋетъ Архiере́й (или́ Iере́й) свѧты́ѧ да́ры изше́дъ на солею́ глаго́летъ къ лю́демъ благослове́нiе сiе́ воздѣ́тыми р_ꙋка́ми:



Да бꙋ́д_ꙋтъ благода̀ть и ми́лости свѧты́ѧ и єдиносꙋ́щныѧ, несозда́нныѧ и нераздѣ́льныѧ и покланѧ́емыѧ Тро́ицы со всѣ́ми ва́ми!

Лю́дiе: И со дꙋ́хомъ твои́мъ!

Дiа́конъ зрѧ къ лю́демъ и воздѣ́въ дѣснꙋю рꙋ́к_ꙋ глаго́летъ:

Со стра́хомъ Бо́жiимъ во́нмемъ!

Архiере́й (илѝ Iере́й) возвыша́етъ свѧты́й хлѣбъ и глаго́летъ въ себѣ́ моли́тв_ꙋ сiю́ (быва̀етъ же въ храмѣ молча́нiе ве́лiе, лю́демъ прикло́ншымъ главы́ своѧ́, до́ндеже Архiере́й мо́литсѧ):

Свѧты́й, И́же во свѧты́хъ почива́ѧй, Господи, освѧти́ насъ сло́вомъ Твоеѧ́ благода́ти и наи́тiемъ пресвѧта́гѡ Дꙋ́ха Твоегѡ́! Ты бо реклъ єси́, Влады́ко: Свѧ́ти сꙋ́дите, ꙗ́кѡ Азъ свѧтъ єсмь, Госпо́дь Богъ вашъ!{Лев. 19:2, Петр. 1:15-16; ср. Мат. 5:48.}

И еще́ моли́тв_ꙋ сiю́: Непостижи́мый Бо́же Сло́ве, Отцꙋ́ и пресвѧто́м_ꙋ Дꙋ́хꙋ єдиносꙋ́щне, соприсносꙋ́щне и нераздѣ́льне, прiими́ чи́ст_ꙋю пѣснь во свѧты́хъ Твоѝхъ бескро́вныхъ же́ртвахъ съ хер_ꙋвíмы и серафíмы и отъ мене́, грѣ́шнагѡ, вопiю́ща и глаго́люща:

Во́згласъ: Свѧта́ѧ свѧты́мъ!

Лю́дiе: Еди́нъ свѧтъ єди́нъ Госпо́дь Iисꙋ́съ Хрiсто́съ во сла́в_ꙋ Бо́га Отца́ со Свѧты́мъ Дꙋ́хомъ, Емꙋ́же сла́ва во вѣ́ки вѣкѡ́въ!

Дiа́конъ зрѧ къ лю́демъ: Ѡ спасе́нiи и заст_ꙋпле́нiи блаже́ннѣйшагѡ отца̀ на̀шегѡ (имѧре́къ) Митрополíта Софíйскагѡ и Еѯа́рха Бо́лгарскагѡ (или́ Высокопреосвѧще́ннѣйшагѡ Митрополíта на́шегѡ имѧре́къ) и ѡ всѧ́кой д_ꙋши́ скорбѧ́щей и озло́бленнѣй, ми́лости и по́мощи Бо́жiѧ тре́б_ꙋющей и ѡ  обраще́нiи заблꙋждшихъ, исцѣле́нiи болѧ́щихъ, избавле́нiи плѣне́нныхъ, _ꙋпокое́нiи преждепочи́вшихъ оте́цъ же и бра́тiй вси приле́жнѡ рцемъ: Го́споди, поми́л_ꙋй!

Лю́дiе: Го́споди, поми́л_ꙋй! (12)

Глаго́лющ_ꙋ дiа́кон_ꙋ сiѧ́, Архiере́й (или Iерѐй) преломлѧ́етъ свѧты́й хлѣбъ въ двѣ ча́сти, полага́ѧ па́ки на дíскосъ держи́м_ꙋю шꙋ́йцею часть, держи́м_ꙋю же десни́цею єще́ преломлѧ́етъ въ двѣ ча́сти, отъ ни́хже часть съ печа́тiю КА полага́етъ на дíскосъ, а др_ꙋгꙋ́ю съ печа́тiю ХС влага́етъ во свѧты́й потѝръ, глаго́лѧ та́йнѡ:

Соедине́нiе пресвѧта́гѡ тѣ́ла и честны́ѧ кро́ве Го́спода и Бо́га и Спа́са на́шегѡ Iисꙋ́са Христа́!

Присовок_ꙋплѧ́етъ же и єще́: Соедини́шасѧ и освѧти́шасѧ и соверши́шасѧ свѧты́ѧ да́ры сiѧ́ во и́мѧ Отца̀ и Сы́на и Свѧта́гѡ Дꙋ́ха, Емꙋ́же сла́ва и держа́ва во вѣ́ки!

Та́же преломлѧ́етъ и часть свѧта́гѡ хлѣ́ба, на не́йже печа́ти IС и НI, глаго́лѧ: Се а́гнецъ Бо́жiй, Сынъ Оте́чь, взе́млѧй грѣхъ мíра{Иоан 1:29 и 36, Исаия 53:5 и 7.}, закла́нный за живо́тъ мíра и спасе́нiе{Пасажът оттук до диаконски възглас <((>Въ мирѣ Хрiстовѣ воспоимъ<))> гоняма в гръцкия текст, който имаме под ръка (издание на Александрийската патриаршеска печатница от 1931 година); няма го и в превода на св. Евтимия Търновски. Обаче всее пак го даваме, защото го намираме не само у игумена Филипа, но и в немския превод (Вibliоthеk dеr Кirсhеnvtеr, т. V на първата серия, стр. 116-117, който безспорно сонаправен по най-древните ръкописи на Иаковата литургия.}!

Раздроблѧ́етъ же ча́сти IС, НI и КА, во єже дово́льн_ꙋ бы́ти всѣмъ хотѧ́щымъ причасти́тисѧ, глаго́лѧ: Свѧта́ѧ часть Хрiсто́ва, испо́лнь благода́ти и и́стины Отца́ и Свѧта́гѡ Дꙋ́ха, Емꙋ́же сла́ва и держа́ва во вѣ́ки вѣкѡ́въ!

Сконча́нн_ꙋ бы́вш_ꙋ пѣ́нiю <((> Го́споди, поми́л_ꙋй<))> (12), глаго́летъ дiа́конъ зрѧ къ восто́кѡмъ: Го́споди, благослови́!



Архiерѐй: Господь благослови́тъ ны и неос_ꙋжде́нны сохрани́тъ причаще́нiемъ пречи́стыхъ дарѡ̀въ Егѡ́, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Дiа́конъ па̀ки: Го̀споди, благослови́!

Архiере́й: Госпо́дь благословѝтъ и сподо́битъ насъ непоро́чными пе́рсты взима́ти разжжѐнный _ꙋгль и влага́ти во _ꙋста́ вѣ́рныхъ{Исаия 6:6-7.} во очище́нiе и обновле́нiе д_ꙋшъ же и тѣлѐсъ ихъ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Архiере́й же (илѝ Iере́й) обра́щьсѧ къ лю́демъ возглаша́етъ:

Вк_ꙋси́те и ви́дите, ꙗкѡ Хрiсто́съ Госпо́дь, раздроблѧ́емый и нераздѣлѧ́емый, вѣ́рнымъ раздава́емый и неиждива́емый во оставле́нiе грѣхѡ́въ и жизнъ вѣ́чн_ꙋю, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Та́же дiа́конъ къ лю́демъ: Въ ми́рѣ Хрiсто́вѣ воспоѝмъ!

По семъ дiа́кони вхо́дѧтъ во олта́ръ ма́лыми две́рьми, лю́дiе же пою́тъ прича́стный стiхъ: Вк_ꙋси́те и ви́дите, ꙗ́кѡ Хрiсто́съ Госпо́дь! Аллилꙋ́iа!

Здѣ затворѧ́ютъ ца́рскiѧ две́ри и завѣ́с_ꙋ ко причаще́нiю свѧщенносл_ꙋжи́телей. Ста́н_ꙋтъ же сосл_ꙋжа́щiи о́крестъ свѧты́ѧ трапе́зы благоговѣ́йнѡ и вне́млютъ моли́твѣ Архiере́а предъ причаще́нiемъ:

Влады́ко Хрiсте́ Бо́же нашъ, небе́сный хлѣ́бе, пи́ще всегѡ́ мíра, согрѣши́хъ на не́бо и предъ Тобо́ю и нѣсмь досто́инъ причасти́тисѧ свѧты́хъ и пречи́стыхъ Твои́хъ  та́инствъ. Но Твое́ю бла́гостiю и неизречѐннымъ долготерпѣ́нiемъ досто́йна мѧ сотвори́ и неосꙋжде́нна и непосты́дна причасти́тисѧ пресвѧта́гѡ тѣ́ла и честны́ѧ кро́ве во оставле́нiе грѣхѡ́въ и жизнь вѣ́чн_ꙋю!

И причаща̀етсѧ Архiере́й (илѝ Iере́й) свѧта́гѡ тѣ́ла глаголѧ въ себѣ́: Тѣ́ло Хрiсто́во!

Причасти́всѧ самъ, Архiере́й преподае́тъ сл_ꙋжа́щымъ Iере́емъ и дiа́конѡмъ свѧтое тѣ́ло, глаго́лѧ коемꙋ́ждо: Тѣ́ло Хрiсто́во! А прiе́млѧй по обы́чаю на дла́ни своѧ́ отвѣщава́етъ: Ами́нь!

Та́же пое́млетъ Архiере́й свѧтꙋ́ю ча́ш_ꙋ съ пла́томъ и приобща́етсѧ, глаго́лѧ въ себѣ́: Кровь Хрiсто́ва ча́ша жѝзни! Тожде глаго́летъ приобща́ѧ отъ ча́ши сосл_ꙋжа́щихъ Iере́евъ и дiа́конѡвъ, они́ же отвѣщава́ютъ: Ами́нь!

ЗРИ, да ча́сти свѧтагѡ тѣ́ла Хрiсто́ва, ꙗ́же на дíскосѣ, ника́коже по причаще́нiи свѧщенносл_ꙋжи́телей въ поти́ръ вложи́ши!

Сконча́вш_ꙋсѧ пѣснопѣ́нiю прича́стнагѡ стiха́, открыва́ютъ завѣ́с_ꙋ и ца̀рскiѧ врата́, дiа́конъ же ставъ _ꙋ десны́ѧ страны́ свѧты́ѧ трапе́зы глаго́летъ: Го́споди, благословѝ!

Архiре́й (или́ Iере́й) подае́тъ ча́ш_ꙋ дiа́кон_ꙋ глаго́лѧ:

Сла́ва Бо́г_ꙋ освѧти́вшем_ꙋ и освѧща́ющем_ꙋ всѣхъ насъ!

Дiа́конъ же прiе́млѧ отъ Архiере́а (или́ Iере́а) свѧтꙋ́ю ча́ш_ꙋ, глаго́летъ: Вознеси́сѧ на небеса́, Бо́же, и по всей земли́ сла́ва Твоѧ́{Псал. 56:6, 107:6.}, и ца́рство Твое́ пребыва́етъ во вѣ́ки вѣкѡ́въ!

Архiере́й (или́ Iере́й): Благослове́нно и́мѧ Го́спода Бо́га на́шегѡ во вѣ́ки вѣкѡ́въ{Също, 71:17, 112:2.}!



Та́же взе́млетъ Архiере́й (или́ Iере́й) дíскосъ со свѧты́мъ хлѣ́бомъ, дiа́конъ же исхо́дитъ съ ча́шею во свѧты́ѧ две́ри и показꙋ́ѧ ю лю́демъ возглаша́етъ: Со стра́хомъ Бо́жiимъ прист_ꙋпи́те!

Лю́дiе пою́тъ: Благослове́нъ грѧды́й во и́мѧ Госпо́дне{Псал. 117:26, Мат. 21:9, Мар. 11:9, Лук. 19:38, Иоан. 12:13.}! Испо́лни _ꙋста́ моѧ́ хвале́нiѧ, Го́споди, и ра́дости испо́лни _ꙋстнѣ мои́, ꙗ́кѡ да воспою́ сла́в_ꙋ Твою́{Псал. 70:8, 50:17.}!

И ста́нетъ Архiере́й съ дíскосомъ во две́рехъ, дiа́конъ же съ ча́шею предъ ико́ною Бо́жiѧ Ма́тере. Прича́стницы изъ мiрѧ́нъ (а́ще с_ꙋть) подхо́дѧтъ со смире́нiемъ и благоговѣ́нiемъ ко Архiере́ови пре́жде, и́же коемꙋ́ждо ихъ глаго́летъ: Тѣ́ло Христово! и влага́етъ десни́цею часть свѧта́гѡ тѣ́ла во _ꙋста́, хрiстiани́нъ же отвѣщава́етъ: Ами́нь! и потреблѧ́етъ воспрiѧт_ꙋю части́ц_ꙋ; по семъ подхо́дѧтъ къ дiа́кон_ꙋ, и́же глаго́летъ коемꙋждо ихъ: Кровь Хрiсто́ва ча́ша жи́зни! и подае́тъ ча́ш_ꙋ имъ отпи́ти, хрiстiани́нъ же отвѣщава́етъ: Ами́нь! и причаща́етсѧ отъ ча́ши честны́ѧ кро́ве Хрiсто́вы. (Въ Закѵ́нѳѣ же по причаще́нiи свѧщенносл_ꙋжи́телей влага́ютъ части́цы свѧта́гѡ тѣ́ла Хрiсто́ва въ поти́ръ и та́кѡ причаща́ютъ мiрѧ́нъ лжи́цею, ꙗ́кѡже єсть обы́чай на лiт_ꙋргíахъ Васíлiа Вели́кагѡ, Iѡа́нна Златоꙋ́стагѡ и преждеосвѧще́нныхъ дарѡ́въ).

Сконча́вш_ꙋсѧ причаще́нiю, Архiере́й (или́ Iере́й) благословлѧ́етъ люде́й дíскосомъ, глаго́лѧ: Спаси́, Бо́же, лю́ди Твоѧ́ и благослови́ достоѧ́нiе Твое́!

Лю́дiе пою́тъ: благодари́мъ Тѧ, Хрiсте́ Бо́же нашъ, ꙗ́кѡ сподо́билъ єси́ насъ причасти́тисѧ тѣ́ла и кро́ве Твоеѧ́ во оставле́нiе грѣхѡ́въ и въ жизнь вѣ́чн_ꙋю! Неос_ꙋжде́нны насъ сохрани́, мо́лимсѧ, ꙗ́кѡ благъ и человѣколю́бецъ!



По причаще́нiи люде́й входѧтъ Архiере́й же и дiа́конъ во свѧты́й олта́рь и полага́ютъ свѧта́ѧ на свѧтꙋ́ю трапе́з_ꙋ. Архiере́й влага́етъ части́цы свѧта́гѡ хлѣ́ба (а́ще с_ꙋть) отъ дíскоса въ поти́ръ со всѧ́кимъ опа́сствомъ и прiи́мъ кади́льниц_ꙋ кади́тъ свѧты́ѧ та́йны, глаго́лѧ та́йнѡ моли́тв_ꙋ сiю́:

Возвесели́лъ єси́ насъ, Бо́же, соедине́нiемъ Твои́мъ и Тебѣ́ прино́симъ пѣснь благодаре́нiѧ, плодъ _ꙋсте́нъ, исповѣ́дающихъ благода́ть Твою́, съ кади́ломъ симъ! Да взы́детъ же предъ Тѧ, Бо́же, и да не возврати́тсѧ вотще́, но да́р_ꙋй намъ єгѡ́ ра́ди благѹха́нiе пресвѧта́гѡ Твоегѡ́ Дꙋ́ха, мѵ́ро пречи́стое и неоте́млемое! Испо́лни _ꙋста́ на́ша хвале́нiѧ и _ꙋстнѣ́ на́шѧ ра́дованiѧ и се́рдце ра́дости и весе́лiѧ во Хрiстѣ́ Iисꙋ́се Го́сподѣ на́шемъ, съ Ни́мже благослове́нъ єси́ со пресвѧты́мъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ!

Еди́нъ отъ Iере́евъ взе́млетъ свѧтꙋ́ю ча́ш_ꙋ, дiа́конъ же дíскосъ и отно́сѧтъ ѧ на свѧты́й же́ртвенникъ безъ кажденiѧ и ничто́же глаго́люще. Та́же свива́ютъ антiми́нсъ и дiа́конъ, изше́дъ се́верными две́рьми и ставъ на свое́мъ мѣ́стѣ на солеѝ съ лице́мъ къ наро́д_ꙋ, глаго́летъ:

Па́ки и па́ки, вы́н_ꙋ ми́ромъ Го́спод_ꙋ помо́лимсѧ! Ꙗ́кѡ да бꙋ́детъ на́мъ причаще́нiе свѧты́нь Егѡ́ во отгна́нiе всѧ́кiѧ л_ꙋка́выѧ ве́щи, въ напꙋ́тiе живота́ вѣ́чнагѡ, во обще́нiе и даръ Свѧта́гѡ Дꙋ́ха помо́лимсѧ! Пресвѧтꙋ́ю, пречи́ст_ꙋю, пресла́вн_ꙋю, благослове́нн_ꙋю Влады́чиц_ꙋ наш_ꙋ Богоро́диц_ꙋ и приснодѣ́в_ꙋ Марíю со всѣ́ми свѧты́ми и пра́ведными помѧнꙋ́вше, са́ми себе́ и др_ꙋгъ дрꙋ́га и весь живо́тъ нашъ Хрiстꙋ́ Бог_ꙋ предади́мъ!

Лю́дiе: Тебѣ́, Го́споди!

Сiѧ́ дiа́кон_ꙋ глаго́лющ_ꙋ, Архiере́й (или́ Iере́й) стоѧ́ предъ свѧто́ю трапе́зою та́йнѡ мо́литсѧ си́це:



Бо́же, мно́гагѡ ра́ди и неизрече́ннагѡ благѹтро́бiѧ снише́дый къ не́мощи рабъ Твои́хъ и сподо́бивый насъ причасти́тисѧ сеѧ́ небе́сныѧ трапе́зы, да не осꙋ́диши насъ, Влады́ко, грѣ́шныхъ, ѡ причаще́нiи пречи́стыхъ Твои́хъ та́инъ, но сохрани́ насъ, Бла́же, во свѧты́ни, ꙗ́кѡ да Досто́йни бы́вше пресвѧта́гѡ Твоегѡ́ Дꙋ́ха обрѧ́щемъ часть и наслѣ́дiе со всѣ́ми свѧтыми отъ вѣ́ка Тебѣ́ благѹгоди́вшими во свѣ́тѣ лица́ Твоегѡ́! Щедро́тами єдиноро́днагѡ Сы́на Твоегѡ́, Го́спода же и Спа́са на́шегѡ Iисꙋса Хрiста́, съ Ни́мже благослове́нъ єси́ со пресвѧты́мъ и благи́мъ и животворѧ́щимъ Твои́мъ Дꙋ́хомъ, ны́нѣ и при́снѡ и во вѣ́ки вѣкѡ́въ!

Возгласъ: Ꙗ́кѡ благослови́сѧ и свѧти́сѧ и просла́висѧ всечестно́е и великолѣ́пое свѧто́е и́мѧ Твое́, Отца́ и Сы́на и Свѧта́гѡ Дꙋ́ха, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!

Архiере́й (или́ Iере́й) зна́мен_ꙋетъ люде́й: Миръ всѣмъ!

Дiа́конъ же а́бiе глаго́летъ: Главы́ на́шѧ Го́сподеви прикло́нимъ!

Лю́дiе: Тебѣ́ Го́споди! Архiере́й (или́ Iере́й) глаго́летъ та́йнѡ моли́тв_ꙋ:

Бо́же вели́кiй и ди́вный, при́зри на равы́ Твоѧ́, ꙗ́кѡ Тебѣ́ вы́и приклони́хомъ, и простри́ рꙋ́к_ꙋ Твою́ держа́вн_ꙋю, испо́лненн_ꙋю благослове́нiи, и благослови́ лю́ди Твоѧ́ и сохрани́ достоѧ́нiе Твое́, ꙗ́кѡ да при́снѡ и всегда́ сла́вимъ Тѧ, єди́наго жива́го и и́стиннаго Бо́га на́шего, свѧтꙋ́ю и єдиносꙋ́щн_ꙋю Тро́иц_ꙋ, Отца́ и Сы́на и Свѧта́го Дꙋ́ха!

Возгласъ: Тебѣ́ бо подоба́етъ и до́лженств_ꙋетъ отъ всѣхъ насъ всѧ́кое славосло́вiе, честь, поклоне́нiе и благодаре́нiѧ, Отцꙋ́ и Сы́н_ꙋ и Свѧто́м_ꙋ Дꙋ́х_ꙋ, ны́нѣ и при́снѡ и во вѣ́ки вѣкѡ́въ!

Лю́дiе: Ами́нь!



Дiа́конъ: Съ ми́ромъ Хрiсто́вымъ изы́демъ! Архiере́й (или́ Iере́й) изше́дъ изъ олтарѧ́ свѧты́ми две́рьми и ставъ среди́ наро́да, глаго́летъ моли́тв_ꙋ сiю́ зрѧ къ восто́кѡмъ:

Отъ си́лы въ си́л_ꙋ ше́ств_ꙋюще и всю въ хра́мѣ Твое́мъ испо́лнивше боже́ственн_ꙋю слꙋ́жб_ꙋ и ны́нѣ мо́лимсѧ Тебѣ́, Го́споди Бо́же нашъ, соверше́ннагѡ человѣколю́бiѧ Твоегѡ́ сподо́би насъ! Испра́ви нашъ п_ꙋть, _ꙋкорени́ насъ въ стра́сѣ Твое́мъ, всѣхъ поми́л_ꙋй и небе́снагѡ Твоегѡ́ ца́рствiѧ досто́йны покажи́ во Хрiстѣ́ Iисꙋ́сѣ Го́сподѣ на́шемъ, съ Нимже Тебѣ́ подоба́етъ сла́ва, честь, держа́ва, кꙋ́пнѡ со пресвѧты́мъ Дꙋ́хомъ, ны́нѣ и при́снѡ и во вѣки вѣкѡ́въ!

Лю́дiе: Ами́нь!

Дiа́конъ: Отп_ꙋща́етесѧ съ ми́ромъ!

Архiере́й (или́ Iере́й): Благослови́сѧ Богъ, благословлѧ́ѧй и освѧща́ѧй насъ причаще́нiемъ свѧты́хъ и пречи́стыхъ Свои́хъ та́инъ, ны́нѣ и при́снѡ и во вѣ́ки вѣкѡ́въ! Ами́нь!

И и́д_ꙋтъ лю́дiе во своѧ́ си, Архiере́й же и сосл_ꙋжи́вшiи ємꙋ́ совлача́ютсѧ свѧты́хъ оде́ждъ; та́кѡжде и дiа́конъ по потребле́нiи свѧты́хъ та́инъ, и и́д_ꙋтъ вси во своѧ́ си благодарѧ́ще Бо́га.

Конецъ и Бог_ꙋ слава!